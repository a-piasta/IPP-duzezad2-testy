
JANOWI SOBOLEWSKIEMU[1]

CYPRIANOWI DASZKIEWICZOWI[2]

FELIKSOWI KOŁAKOWSKIEMU[3]

spółuczniom, spółwięźniom, spółwygnańcom

za miłość ku ojczyźnie prześladowanym,

z tęsknoty ku ojczyźnie zmarłym

w Archangielsku, na Moskwie, w Petersburgu —

narodowej sprawy męczennikom

poświęca Autor

[PRZEDMOWA]
1
Polska od pół wieku przedstawia widok z jednej strony tak ciągłego, niezmordowanego i niezbłaganego okrucieństwa tyranów, z drugiej tak nieograniczonego poświęcenia się ludu i tak uporczywej wytrwałości, jakich nie było przykładu od czasu prześladowania chrześcijaństwa. Zdaje się, że królowie mają przeczucie Herodowe o zjawieniu się nowego światła na ziemi i o bliskim swoim upadku, a lud coraz mocniej wierzy w swoje odrodzenie się i zmartwychwstanie.

2
Dzieje męczeńskiej Polski obejmują wiele pokoleń i niezliczone mnóstwo ofiar; krwawe sceny toczą się po wszystkich stronach ziemi naszej i po obcych krajach. — Poema, które dziś ogłaszamy, zawiera kilka drobnych rysów tego ogromnego obrazu, kilka wypadków z czasu prześladowania podniesionego przez Imperatora Aleksandra.

3
Naród, Więzienie, WładzaOkoło roku 1822 polityka Imperatora Aleksandra, przeciwna wszelkiej wolności, zaczęła się wyjaśniać, gruntować i pewny brać kierunek. W ten czas podniesiono na cały ród polski prześladowanie powszechne, które coraz stawało się gwałtowniejsze i krwawsze. Wystąpił na scenę pamiętny w naszych dziejach senator Nowosilcow. On pierwszy instynktową i zwierzęcą nienawiść rządu rosyjskiego ku Polakom wyrozumował jak zbawienną i polityczną, wziął ją za podstawę swoich działań, a za cel położył zniszczenie polskiej narodowości. W ten czas całą przestrzeń ziemi od Prosny aż do Dniepru i od Galicji do Bałtyckiego morza zamknięto i urządzono jako ogromne więzienie. Całą administracją nakręcono jako jedną wielką Polaków torturę, której koło obracali carewicz Konstanty i senator Nowosilcow.

4
Systematyczny Nowosilcow wziął naprzód na męki dzieci i młodzież, aby nadzieje przyszłych pokoleń w zarodzie samym wytępić. Założył główną kwaterę katowstwa w Wilnie, w stolicy naukowej prowincji litewsko-ruskich. Były wówczas między młodzieżą uniwersytetu różne towarzystwa literackie, mające na celu utrzymanie języka i narodowości polskiej, Kongresem Wiedeńskim i przywilejami Imperatora zostawionej Polakom. Towarzystwa te, widząc wzmagające się podejrzenia rządu, rozwiązały się wprzód jeszcze, nim ukaz zabronił ich bytu. SądAle Nowosilcow, chociaż w rok po rozwiązaniu się towarzystw przybył do Wilna, udał przed Imperatorem, że je znalazł działające; ich literackie zatrudnienia wystawił jako wyraźny bunt przeciwko rządowi, uwięził kilkaset młodzieży i ustanowił pod swoim wpływem trybunały wojenne na sądzenie studentów. W tajemnej procedurze rosyjskiej oskarżeni nie mają sposobu bronienia się, bo często nie wiedzą, o co ich powołano: bez zeznania nawet komisja według woli swojej jedne przyjmuje i w raporcie umieszcza, drugie uchyla. Nowosilcow, z władzą nieograniczoną od carewicza Konstantego zesłany, był oskarżycielem, sędzią i katem.

5
Kara, Szkoła, UczeńSkasował kilka szkół w Litwie, z nakazem, aby młodzież do nich uczęszczającą uważano za cywilnie umarłą, aby jej do żadnych posług obywatelskich, na żadne urzędy nie przyjmowano i aby jej nie dozwolono ani w publicznych, ani w prywatnych zakładach kończyć nauk. Taki ukaz, zabraniający uczyć się, nie ma przykładu w dziejach i jest oryginalnym rosyjskim wymysłem. Obok zamknienia szkół, skazano kilkudziesięciu studentów do min[4] sybirskich, do taczek, do garnizonów azjatyckich. W liczbie ich byli małoletni, należący do znakomitych rodzin litewskich. Dwudziestu kilku, już nauczycieli, już uczniów uniwersytetu, wysłano na wieczne wygnanie w głąb Rosji jako podejrzanych o polską narodowość. Z tylu wygnańców jednemu tylko dotąd udało się wydobyć się z Rosji[5].

6
Wszyscy pisarze, którzy uczynili wzmiankę o prześladowaniu ówczesnym Litwy, zgadzają się na to, że w sprawie uczniów wileńskich było coś mistycznego i tajemniczego[6]. Charakter mistyczny, łagodny, ale niezachwiany Tomasza Zana, naczelnika młodzieży, religijna rezygnacja, braterska zgoda i miłość młodych więźniów, kara boża, sięgająca widomie prześladowców, zostawiły głębokie wrażenie na umyśle tych, którzy byli świadkami lub uczestnikami zdarzeń; a opisane zdają się przenosić czytelników w czasy dawne, czasy wiary i cudów.

7
Kto zna dobrze ówczesne wypadki, da świadectwo autorowi, że sceny historyczne i charaktery osób działających skryślił sumiennie, nic nie dodając i nigdzie nie przesadzając. I po cóż by miał dodawać albo przesadzać; czy dla ożywienia w sercu rodaków nienawiści ku wrogom? czy dla obudzenia litości w Europie? — Czymże są wszystkie ówczesne okrucieństwa w porównaniu tego, co naród polski teraz cierpi[7] i na co Europa teraz obojętnie patrzy! Autor chciał tylko zachować narodowi wierną pamiątkę z historii litewskiej lat kilkunastu: nie potrzebował ohydzać rodakom wrogów, których znają od wieków; a do litościwych narodów europejskich, które płakały nad Polską jak niedołężne niewiasty Jeruzalemu nad Chrystusem, naród nasz przemawiać tylko będzie słowami Zbawiciela: «Córki Jerozolimskie, nie płaczcie nade mną, ale nad samymi sobą».

LITWA
PROLOG
W Wilnie przy ulicy Ostrobramskiej, w klasztorze ks. ks. Bazylianów, przerobionym na więzienie stanu — cela więźnia.
A strzeżcie się ludzi, albowiem was będą wydawać do siedzącej rady i w bożnicach swoich was biczować będą.

Mat. R. X w. 17

I do Starostów i do Królów będziecie wodzeni na świadectwo im i poganom.

w. 18

I będziecie w nienawiści u wszystkich dla imienia mego. Ale kto wytrwa aż do końca, ten będzie zbawion.

w. 22

Więzień wsparty na oknie; śpi
Syn marnotrawny, Matka, Anioł, OpiekaANIOŁ STRÓŻ
Niedobre, nieczułe dziecię!

Ziemskie matki twej zasługi,

10
Prośby jej na tamtym świecie

Strzegły długo wiek twój młody

Od pokusy i przygody:

KwiatyJako róża, anioł sadów,

We dnie kwitnie, w noc jej wonie

15
Bronią senne dziecka skronie

Od zarazy i owadów.

Nieraz ja na prośbę matki

I za pozwoleniem bożem

Zstępowałem do twej chatki,

20
Cichy, w cichej nocy cieniu:

Zstępowałem na promieniu

I stawałem nad twym łożem.

Sen, Zaświaty, DuszaGdy cię noc ukołysała,

Ja nad marzeniem namiętnym

25
Stałem jak lilija biała,

Schylona nad źródłem mętnym.

Nieraz dusza mnie twa zbrzydła,

Alem w złych myśli nacisku

Szukał dobrej, jak w mrowisku

30
Szukają ziarnek kadzidła.

Śpiew, RajLedwie dobra myśl zaświeci,

Brałem duszę twą za rękę,

Wiodłem w kraj, gdzie wieczność świeci,

I śpiewałem jej piosenkę,

35
Którą rzadko ziemskie dzieci

Słyszą, rzadko i w uśpieniu,

A zapomną w odecknieniu.

Bunt, GrzechJam ci przyszłe szczęście głosił,

Na mych rękach w niebo nosił,

40
A tyś słyszał niebios dźwięki

Jako pjanych uczt piosenki.

Ja, syn chwały nieśmiertelnej,

Przybierałem wtenczas postać

Obrzydłej larwy piekielnej,

45
By cię straszyć, by cię chłostać;

Tyś przyjmował chłostę Boga

Jak dziki męczarnie wroga.

I dusza twa w niepokoju,

Ale z dumą się budziła,

50
Jakby w niepamięci zdroju

Przez noc całą męty piła.

I pamiątki wyższych światów

W głąb ciągnąłeś, jak kaskada,

Gdy w podziemną przepaść wpada,

55
Ciągnie liście drzew i kwiatów.

Natenczas gorzko płakałem,

Oblicze tuląc w me dłonie;

Chciałem i długo nie śmiałem

Ku niebieskiej wracać stronie,

60
Bym nie spotkał twojej matki;

Spyta się: «Jaka nowina

Z kuli ziemskiej, z mojej chatki,

Jaki sen był mego syna?»

WIĘZIEŃ
budzi się strudzony i patrzy w okno — ranek
Tajemnica, Noc, Nauka, MędrzecNocy cicha, gdy wschodzisz, kto ciebie zapyta,

65
Skąd przychodzisz; gdy gwiazdy przed sobą rozsiejesz,

Kto z tych gwiazd tajnie przyszłej drogi twej wyczyta!

«Zaszło słońce», wołają astronomy z wieży,

Ale dlaczego zaszło, nikt nie odpowiada;

SenCiemności kryją ziemię i lud we śnie leży,

70
Lecz dlaczego śpią ludzie, żaden z nich nie bada.

Przebudzą się bez czucia, jak bez czucia spali —

Nie dziwi słońca dziwna, lecz codzienna głowa;

Zmienia się blask i ciemność jako straż pułkowa;

Ale gdzież są wodzowie, co jej rozkazali?

75
Sen, DuszaA sen? — ach, ten świat cichy, głuchy, tajemniczy,

Życie duszy, czyż nie jest warte badań ludzi!

Któż jego miejsce zmierzy, kto jego czas zliczy!

Trwoży się człowiek śpiący — śmieje się, gdy zbudzi.

Mędrcy mówią, że sen jest tylko przypomnienie —

80
Mędrcy przeklęci!

Czyż nie umiem rozróżnić marzeń od pamięci?

Chyba mnie wmówią, że moje więzienie

Jest tylko wspomnienie.

Mówią, że senne czucie rozkoszy i kaźni

85
Jest tylko grą wyobraźni; —

MarzenieGłupi! zaledwie z wieści wyobraźnią znają

I nam wieszczom o niej bają!

Bywałem w niej, zmierzyłem lepiej jej przestrzenie

I wiem, że leży za jej granicą — marzenie.

90
Prędzej dzień będzie nocą, rozkosz będzie kaźnią,

Niż sen będzie pamięcią, mara wyobraźnią.

kładzie się i wstaje znowu — idzie do okna
Konflikt wewnętrzny, WalkaNie mogę spocząć, te sny, to straszą, to łudzą:

Jak te sny mię trudzą!

drzemie
Kuszenie, Szatan, Noc, Pokusa, PożądanieDUCHY NOCNE[8]
Puch czarny, puch miękki pod głowę podłóżmy,

95
Śpiewajmy, a cicho — nie trwóżmy, nie trwóżmy.

DUCH Z LEWEJ STRONY
Noc smutna w więzieniu, tam w mieście wesele,

U stołów tam muzyki huczą;

Przy pełnych kielichach śpiewają minstrele[9],

Tam nocą komety się włóczą:

100
Komety z oczkami i z jasnym warkoczem.

Więzień usypia
Kto po nich kieruje łódź w biegu,

Ten zaśnie na fali, w marzeniu uroczem,

Na naszym przebudzi się brzegu.

Samotnik, Los, WięzienieANIOŁ
My uprosiliśmy Boga,

105
By cię oddał w ręce wroga.

Samotność mędrców mistrzyni.

I ty w samotnym więzieniu,

Jako prorok na pustyni,

Dumaj o twym przeznaczeniu;

Noc, Grzech, Szatan, Kuszenie, SenCHÓR DUCHÓW NOCNYCH
110
W dzień Bóg nam dokucza, lecz w nocy wesele,

W noc późną próżniaki się tuczą,

I w nocy swobodniej śpiewają minstrele,

Szatany piosenek ich uczą.

Kto ranną myśl świętą przyniesie z kościoła,

115
Kto rozmów poczciwych smak czuje,

Noc-pjawka wyciągnie pobożną myśl z czoła,

WążNoc-wąż w ustach smaki zatruje.

SługaŚpiewajmy nad sennym, my, nocy synowie,

Usłużmy, aż będzie nam sługą.

120
Wpadnijmy mu w serce, biegajmy po głowie,

Nasz będzie — ach, gdyby spał długo!

ANIOŁ
Modlono się za tobą na ziemi i w niebie,

Wkrótce muszą tyrani na świat puścić ciebie.

Sen, ZbrodniarzWIĘZIEŃ
budzi się i myśli
Ty, co bliźnich katujesz[10], więzisz i wyrzynasz,

125
I uśmiechasz się we dnie, i w wieczór ucztujesz;

Czy ty z rana choć jeden sen twój przypominasz,

A jeśliś go przypomniał, czy ty go pojmujesz?

drzemie
ANIOŁ
Ty będziesz znowu wolny, my oznajmić przyszli.

WIĘZIEŃ
budzi się
Będę wolny? — pamiętam, ktoś mi wczora prawił;

130
Nie, skądże to, czy we śnie? czy Bóg mi objawił?

zasypia
Duch, Walka, Konflikt wewnętrznyANIOŁOWIE
Pilnujmy tylko, ach, pilnujmy myśli,

Między myślami bitwa już stoczona.

DUCHY Z LEWEJ STRONY
Podwójmy napaść.

DUCHY Z PRAWEJ
My podwójmy straże.

135
Czy zła myśl wygra, czy dobra pokona,

Jutro się w mowach i w dziełach pokaże;

I jedna chwila tej bitwy wyrzeka

Na całe życie o losach człowieka.

Emigrant, Wolność, Poeta, Rosja, WygnanieWIĘZIEŃ
Mam być wolny — tak! nie wiem, skąd przyszła nowina,

140
Lecz ja znam, co być wolnym z łaski Moskwicina.

Łotry zdejmą mi tylko z rąk i nóg kajdany,

Ale wtłoczą na duszę — ja będę wygnany!

Błąkać się w cudzoziemców, w nieprzyjaciół tłumie,

Ja śpiewak[11], — i nikt z mojej pieśni nie zrozumie

145
Nic — oprócz niekształtnego i marnego dźwięku.

Łotry, tej jednej broni z rąk mi nie wydarły,

Ale mi ją zepsuto, przełamano w ręku;

Żywy, zostanę dla mej ojczyzny umarły,

I myśl legnie zamknięta w duszy mojej cieniu,

150
Jako dyjament w brudnym zawarty kamieniu.

wstaje i pisze węglem z jednej strony:
Przemiana, Śmierć, NarodzinyD. O. M.[12]

GUSTAVUS

OBIIT M. D. CCC. XXIII

CALENDIS NOVEMBRIS

z drugiej strony:
HIC NATUS EST

CONRADUS M. D. CCC. XXIII

CALENDIS NOVEMBRIS

wspiera się na oknie — usypia
Duch, Konflikt wewnętrzny, Kondycja ludzka, WolnośćDUCH
Człowieku! gdybyś wiedział, jaka twoja władza!

Kiedy myśl w twojej głowie, jako iskra w chmurze,

Zabłyśnie niewidzialna, obłoki zgromadza,

I tworzy deszcz rodzajny lub gromy i burze;

155
Gdybyś wiedział, że ledwie jedną myśl rozniecisz,

Już czekają w milczeniu, jak gromu żywioły,

Tak czekają twej myśli — szatan i anioły:

Czy ty w piekło uderzysz, czy w niebo zaświecisz;

A ty jak obłok górny, ale błędny, pałasz

160
I sam nie wiesz, gdzie lecisz, sam nie wiesz, co zdziałasz.

Więzienie, WięzieńLudzie! każdy z was mógłby, samotny, więziony,

Myślą i wiarą zwalać i podźwigać trony.

AKT I
SCENA I[13]
Korytarz — straż z karabinami stoi opodal — kilku więźniów młodych ze świecami wychodzą z cel swoich — północ
JAKUB
Czy można? — obaczym się?

WięzienieADOLF
Straż gorzałkę pije:

165
Kapral nasz.

JAKUB
Która biła?

ADOLF
Północ niedaleko.

JAKUB
Ale jak nas runt[14] złowi, kaprala zasieka.

ADOLF
Tylko zgaś świecę; — widzisz — ogień w okna bije.

gaszą świecę
170
Runt dzieciństwo! runt musi do wrót długo pukać,

Dać hasło i odebrać, musi kluczów szukać: —

Potem — długi korytarz, — nim nas runt zacapi,

Rozbieżym się, drzwi zamkną, każdy padł i chrapi.

Inni więźniowie, wywołani z celi, wychodzą
ŻEGOTA
Dobry wieczór.

KONRAD
175
I ty tu!

KS. LWOWICZ
I wy tu?

SOBOLEWSKI
I ja tu.

FREJEND
A wiecie co, Żegoto, idziem do twej celi,

Świeży więzień dziś wstąpił do nowicyjatu[15],

180
I ma komin; tam dobry ogień będziem mieli,

A przy tym nowość, — dobrze widzieć nowe ściany.

SOBOLEWSKI
Żegoto! a, jak się masz; — i ty tu, kochany!

ŻEGOTA
U mnie cela trzy kroki; was taka gromada.

FREJEND
Wiecie co, pójdźmy lepiej do celi Konrada.

185
Najdalsza jest, przytyka do muru kościoła;

Nie słychać stamtąd, choć kto śpiewa albo woła.

Myślę dziś głośno gadać i chcę śpiewać wiele;

W mieście pomyślą, że to śpiewają w kościele.

Jutro jest Narodzenie Boże. — Eh — koledzy,

190
Mam i kilka butelek.

JAKUB
Bez kaprala wiedzy?

FREJEND
Niewola, Polak, ŻołnierzKapral poczciwy, i sam z butelek skorzysta,

Przy tym jest Polak, dawny nasz legijonista,

Którego car przerobił gwałtem na Moskala.

195
Kapral dobry katolik, i więźniom pozwala

Przepędzić wieczór świętej Wigiliji razem.

JAKUB
Gdyby się dowiedzieli, nie uszłoby płazem.

Wchodzą do celi Konrada, nakładają ogień w kominie i zapalają świecę. — Cela Konrada jak w Prologu
Gospodarz, WieśKS. LWOWICZ
I skądże się tu wziąłeś, Żegoto kochany?

Kiedy?

ŻEGOTA
200
Dziś mię porwali z domu, ze stodoły.

KS. LWOWICZ
I ty byłeś gospodarz?

ŻEGOTA
Jaki! zawołany.

Żebyś ty widział moje merynosy[16], woły!

Ja, co pierwej nie znałem, co owies, co słoma,

205
Mam sławę najlepszego w Litwie ekonoma.

JAKUB
Wzięto cię niespodzianie?

Strach, Niewola, Przemoc, Wieś, NocŻEGOTA
Od dawna słyszałem

O jakimś w Wilnie śledztwie; dom mój blisko drogi.

Widać było kibitki latające czwałem

210
I co noc nas przerażał poczty dźwięk złowrogi.

Nieraz gdyśmy wieczorem do stołu zasiedli

I ktoś żartem uderzył w szklankę noża trzonkiem,

Drżały kobiety nasze, staruszkowie bledli,

Myśląc, że już zajeżdża feldjeger ze dzwonkiem.[17]

215
Pieniądz, Chciwość, WładzaLecz nie wiedziałem, kogo szukają i za co,

Nie należałem dotąd do żadnego spisku.

Sądzę, że rząd to śledztwo wynalazł dla zysku,

Że się więźniowie nasi porządnie opłacą

I powrócą do domu.

TOMASZ
220
Taką masz nadzieję?

Wina, Kara, ZbrodniarzŻEGOTA
Jużci przecież bez winy w Sybir nas nie wyślą;

A jakąż winę naszą znajdą lub wymyślą?

Milczycie, — wytłumaczcież, co się tutaj dzieje,

O co nas oskarżono, jaki powód sprawy?

TOMASZ
225
Powód — że Nowosilcow przybył tu z Warszawy.

Znasz zapewne charakter pana Senatora.

Wiesz, że już był w niełasce u imperatora,

Że zysk dawniejszych łupiestw przepił i roztrwonił,

Stracił u kupców kredyt i ostatkiem gonił.

230
Bo pomimo największych starań i zabiegów

Nie może w Polsce spisku żadnego wyśledzić;

Więc postanowił świeży kraj, Litwę, nawiedzić,

I tu przeniósł się z całym głównym sztabem szpiegów.

Żeby zaś mógł bezkarnie po Litwie plądrować

235
I na nowo się w łaskę samodzierżcy wkręcić,

Musi z towarzystw naszych wielką rzecz wysnuwać

I nowych wiele ofiar carowi poświęcić.

ŻEGOTA
Lecz my się uniewinnim —

TOMASZ
SądBronić się daremnie —

240
I śledztwo, i sąd cały toczy się tajemnie;

Nikomu nie powiedzą, za co oskarżony,

Ten, co nas skarży, naszej ma słuchać obrony;

On gwałtem chce nas karać — nie unikniem kary.

Poświęcenie, Przywódca, Ofiara, PrzyjaźńZostał nam jeszcze środek smutny — lecz jedyny:

245
Kilku z nas poświęcimy wrogom na ofiary,

I ci na siebie muszą przyjąć wszystkich winy.

Ja stałem na waszego towarzystwa czele,

Mam obowiązek cierpieć za was, przyjaciele;

Dodajcie mi wybranych jeszcze kilku braci,

250
Z takich, co są sieroty, starsi, nieżonaci,

Których zguba niewiele serc w Litwie zakrwawi,

A młodszych, potrzebniejszych z rąk wroga wybawi.

ŻEGOTA
Więc aż do tego przyszło?

JAKUB
Patrz, jak się zasmucił.

255
Nie wiedział, że dom może na zawsze porzucił.

FREJEND
Nasz Jacek musiał żonę zostawić w połogu,

A nie płacze —

Polak, SynFELIKS KOŁAKOWSKI
Ma płakać? owszem — chwała Bogu.

Jeśli powije syna, przyszłość mu wywieszczę —

260
Daj mi no rękę — jestem trochę chiromanta[18],

Wywróżę tobie przyszłość twojego infanta[19].

patrząc na rękę
Jeśli będzie poczciwy, pod moskiewskim rządem

Spotka się niezawodnie z kibitką i sądem;

A kto wie, może wszystkich nas znajdzie tu jeszcze —

265
Lubię synów, to nasi przyszli towarzysze.

Więzienie, CzasŻEGOTA
Wy tu długo siedzicie?

FREJEND
Skądże datę wiedzieć?

Kalendarza nie mamy, nikt listów nie pisze;

To gorsza, że nie wiemy, póki mamy siedzieć.

SUZIN
270
Ja mam u okna parę drewnianych firanek

I nie wiem nawet, kiedy mrok, a kiedy ranek.

Przywódca, WięzieńFREJEND
Ale pytaj Tomasza, patryjarchę biedy;

Największy szczupak, on też pierwszy wpadł do matni;

On nas tu wszystkich przyjął i wyjdzie ostatni,

275
Wie o wszystkich, kto przybył, skąd przybył i kiedy.

SUZIN
To pan Tomasz! ja poznać nie mogłem Tomasza;

Daj mi rękę, znałeś mię krótko i niewiele:

Wtenczas tak była droga wszystkim przyjaźń wasza

Otaczali was liczni, bliżsi przyjaciele;

280
Nie dojrzałeś mię w tłumie, lecz ja ciebie znałem,

Wiem, coś zrobił, coś cierpiał, żebyś nas ocalił; —

Odtąd będę się z twojej znajomości chwalił,

I w dzień zgonu przypomnę — z Tomaszem płakałem.

FREJEND
Ale dla Boga, po co te łzy, płacze, zgroza.

285
Patrz — Tomasz, gdy był wolny, miał na swoim czole

Wypisano wielkimi literami: «koza».

Dziś w więzieniu jak w domu, jak w swoim żywiole.

On był na świecie jako grzyby kryptogamy,

Więdniał i schnął od słońca; — wsadzony do lochu,

290
Kiedy my, słoneczniki, bledniejem, zdychamy,

On rozwija się, kwitnie i tyje po trochu.

Ale też wziął pan Tomasz kuracyją modną,

Sławną teraz na świecie kuracyją głodną.

ŻEGOTA
do Tomasza
Więzienie, Cierpienie, Głód, Jedzenie, Trucizna, WięzieńGłodem ciebie morzono?

FREJEND
295
Dodawano strawy;

Ale gdybyś ją widział, — widok to ciekawy!

Dość było taką strawą w pokoju zakadzić,

Ażeby myszy wytruć i świerszcze wygładzić.

ŻEGOTA
I jakże ty jeść mogłeś!

TOMASZ
300
Tydzień nic nie jadłem,

Potem jeść próbowałem, potem z sił opadłem;

Potem jak po truciźnie czułem bole, kłucia,

Potem kilka tygodni leżałem bez czucia.

Nie wiem, ile i jakiem choroby przebywał,

305
Bo nie było doktora, co by je nazywał.

Wreszcie jam wstał jadł znowu i do sił przychodził,

I zdaje mi się, żem się do tej strawy zrodził.

FREJEND
z wymuszoną wesołością
Kondycja ludzkaWierzcie mi, tam za kozą[20] same urojenia;

Kto tu był, sekret kuchni i mieszkań przeniknął:

310
Jeść, mieszkać, źle czy dobrze — skutek przywyknienia.

Pytał raz Litwin, nie wiem, diabła czy Pińczuka[21]:

«Dlaczego siedzisz w błocie?» — «Siedzę, bom przywyknął».

JAKUB
Ależ przywyknąć, bracie!

FREJEND
Na tym cała sztuka.

Więzień, WięzienieJAKUB
315
Ja tu siedzę podobno od ośmiu miesięcy,

A tak tęsknię jak pierwej, nie mniej —

FREJEND
I nie więcéj?

Pan Tomasz tak przywyknął, że mu powiew zdrowy

Zaraz piersi obciąża, robi zawrót głowy.

320
On odwyknął oddychać, nie wychodzi z celi —

Jeśli go stąd wypędzą, koza się opłaci:

Bo on potem ni grosza na wino nie straci,

Tylko łyknie powietrza i wnet się podchmieli[22].

PrzyjaźńTOMASZ
Wolałbym być pod ziemią, w głodzie i chorobie,

325
Znosić kije i gorsze niźli kije — śledztwo,

Niż tu, w lepszym więzieniu, mieć was za sąsiedztwo. —

Łotry! wszystkich nas w jednym chcą zakopać grobie.

Ofiara, PrzyjaźńFREJEND
Jak to? więc płaczesz po nas — masz kogo żałować.

Czy nie mnie? pytam, Szlachcic, Żołnierzjaka korzyść z mego życia?

330
Jeszcze w wojnie — mam jakiś talencik do bicia,

I mógłbym kilku dońcom[23] grzbiety naszpikować.

Ale w pokoju — cóż stąd, że lat sto przeżyję

I będę klął Moskalów, i umrę — i zgniję.

Na wolności wiek cały byłbym mizerakiem,

335
Jak proch, albo jak wino miernego gatunku; —

Dziś, gdy wino zatknięto, proch przybito kłakiem,

W kozie mam całą wartość butli i ładunku.

Wytchnąłbym się jak wino z otwartej konewki;

Spaliłbym jak proch lekko z otwartej panewki.

340
Lecz jeśli mię w łańcuchach stąd na Sybir wyślą,

Obaczą mię Litwini bracia i pomyślą:

Wszakci to krew szlachecka, to młódź nasza ginie,

Poczekaj, zbójco caru[24], czekaj, Moskwicinie! —

Taki jak ja, Tomaszu, dałby się powiesić,

345
Żebyś ty jednę chwilę żył na świecie dłużéj:

Taki jak ja — ojczyźnie tylko śmiercią służy;

Umarłbym dziesięć razy, byle cię raz wskrzesić, —

Ciebie, lub ponurego poetę Konrada,

Który nam o przyszłości, jak Cygan, powiada. —

do Konrada
350
PoetaWierzę, bo Tomasz mówił, żeś ty śpiewak wielki,

Kocham cię, boś podobny także do butelki:

Rozlewasz pieśń, uczuciem, zapałem oddychasz,

Pijem, czujem, a ciebie ubywa — usychasz.

bierze za rękę Konrada i łzy sobie ociera
do Tomasza i Konrada
Wy wiecie, że was kocham, ale można kochać,

355
Nie płakać. Otóż, bracia, osuszcie łzy wasze; —

Bo jak się raz rozczulę i jak zacznę szlochać,

I herbaty nie zrobię, i ogień zagaszę.

robi herbatę
Chwila milczenia
KS. LWOWICZ
Prawda, źle przyjmujemy nowego przybysza;

pokazując Żegotę
W Litwie zły to znak płakać we dniu inkrutowin[25] —

360
Czy nie dosyć w dzień milczym! — he? — jak długa cisza.

JAKUB
Czy nie ma nowin z miasta?

WSZYSCY
Nowin?

KS. LWOWICZ
Żadnych nowin?

ADOLF
Jan dziś chodził na śledztwo, był godzinę w mieście,

365
Ale milczy i smutny; — i jak widać z miny,

Nie ma ochoty gadać.

KILKU Z WIĘŹNIÓW
No, Janie! Nowiny?

JAN SOBOLEWSKI
ponuro
Niedobre — dziś — na Sybir — kibitek dwadzieście

Wywieźli.

ŻEGOTA
370
Kogo? — naszych?

JAN
Studentów ze Żmudzi.

WSZYSCY
Na Sybir?

JAN
I paradnie! — było mnóstwo ludzi.

KILKU
Wywieźli!

JAN
375
Sam widziałem.

JACEK
Widziałeś! — i mego

Brata wywieźli? — wszystkich?

JAN
Wszystkich, — do jednego

Sam widziałem. — Wracając, prosiłem kaprala

380
Zatrzymać się; pozwolił chwilkę. Stałem z dala,

Skryłem się za słupami kościoła. Ofiara, Cierpienie, Więzień, ZesłaniecW kościele

Właśnie msza była; — ludu zebrało się wiele.

Nagle lud cały runął przeze drzwi nawałem,

Z kościoła ku więzieniu. Stałem pod przysionkiem,

385
I kościół tak był pusty, że w głębi widziałem

Księdza z kielichem w ręku i chłopca ze dzwonkiem.

Lud otoczył więzienie nieruchomym wałem;

Od bram więzienia na plac, jak w wielkie obrzędy,

Wojsko z bronią, z bębnami stało we dwa rzędy;

390
W pośrodku nich kibitki. — Rosjanin, UrzędnikPatrzę, z placu sadzi

Policmejster na koniu; — z miny zgadłbyś łatwo,

Że wielki człowiek, wielki tryumf poprowadzi:

DzieckoTryumf Cara północy, zwycięzcy — nad dziatwą. —

Wkrótce znak dano bębnem i ratusz otwarty —

395
Widziałem ich: — za każdym z bagnetem szły warty,

Małe chłopcy, znędzniałe, wszyscy jak rekruci

Z golonymi głowami; — na nogach okuci.

Biedne chłopcy — najmłodszy, dziesięć lat, niebożę,

Skarżył się, że łańcucha podźwignąć nie może;

400
I pokazywał nogę skrwawioną i nagą.

Policmejster przejeżdża, pyta, czego żądał;

Policmejster człek ludzki, sam łańcuch oglądał:

«Dziesięć funtów, zgadza się z przepisaną wagą». —

Święty, Polak, Patriota, Przemiana, CnotaWywiedli Janczewskiego; — poznałem, oszpetniał,

405
Sczerniał, schudł, ale jakoś dziwnie wyszlachetniał.

Ten przed rokiem swawolny, ładny chłopczyk mały,

Dziś poglądał z kibitki, jak z odludnej skały

Ów Cesarz! — okiem dumnym, suchym i pogodnym;

To zdawał się pocieszać spólników niewoli,

410
To lud żegnał uśmiechem, gorzkim, lecz łagodnym,

Jak gdyby im chciał mówić: nie bardzo mię boli.

Wtem zdało mi się, że mnie napotkał oczyma,

I nie widząc, że kapral za suknią mię trzyma,

Myślił, żem uwolniony; — dłoń swą ucałował,

415
I skinął ku mnie, jakby żegnał i winszował; —

I wszystkich oczy nagle zwróciły się ku mnie,

A kapral ciągnął gwałtem, ażebym się schował;

Nie chciałem, tylkom stanął bliżej przy kolumnie.

Uważałem na więźnia postawę i ruchy: —

420
On postrzegł, że lud płacze patrząc na łańcuchy,

Wstrząsł nogą łańcuch, na znak, że mu niezbyt ciężył. —

A wtem zacięto konia, — kibitka runęła —

On zdjął z głowy kapelusz, wstał i głos natężył,

I trzykroć krzyknął: «Jeszcze Polska nie zginęła». —

425
Wpadli w tłum; — ale długo ta ręka ku niebu,

Kapelusz czarny jako chorągiew pogrzebu,

Głowa, z której włos przemoc odarła bezwstydna,

Głowa niezawstydzona, dumna, z dala widna,

Co wszystkim swą niewinność i hańbę obwieszcza

430
I wystaje z czarnego tylu głów natłoku,

Jak z morza łeb delfina, nawałnicy wieszcza,

Ta ręka i ta głowa zostały mi w oku,

I zostaną w mej myśli, — i w drodze żywota

Jak kompas pokażą mi, powiodą, gdzie cnota:

435
Jeśli zapomnę o nich, Ty, Boże na niebie,

Zapomnij o mnie. —

KS. LWOWICZ
Amen za was.

KAŻDY Z WIĘŹNIÓW
I za siebie.

Niewola, Strach, PrzemocJAN SOBOLEWSKI
Tymczasem zajeżdżały inne rzędem długim

440
Kibitki; — ich wsadzano jednego po drugim.

Rzuciłem wzrok po ludu ściśnionego kupie,

Po wojsku, — wszystkie twarze pobladły jak trupie;

A w takim tłumie taka była cichość głucha,

Żem słyszał każdy krok ich, każdy dźwięk łańcucha.

445
Dziwna rzecz! wszyscy czuli, jak nieludzka kara:

Lud, wojsko czuje, — milczy, — tak boją się cara.

Ofiara, Śmierć, TrupWywiedli ostatniego; — zdało się, że wzbraniał,

Lecz on biedny iść nie mógł, co chwila się słaniał,

Z wolna schodził ze schodów i ledwie na drugi

450
Szczebel stąpił, stoczył się i upadł jak długi;

To Wasilewski, siedział tu w naszym sąsiedztwie;

Dano mu tyle kijów onegdaj na śledztwie,

Że mu odtąd krwi kropli w twarzy nie zostało.

Żołnierz przyszedł i podjął z ziemi jego ciało,

455
Niósł w kibitkę na ręku, ale ręką drugą

Tajemnie łzy ocierał; — niósł powoli, długo

ChrystusWasilewski nie zemdlał, nie zwisnął, nie ciężał,

Ale jak padł na ziemię prosto, tak otężał.

Niesiony, jak słup sterczał i jak z krzyża zdjęte

460
Ręce miał nad barkami żołnierza rozpięte;

Oczy straszne, zbielałe, szeroko rozwarte; —

I lud oczy i usta otworzył; — i razem

Jedno westchnienie z piersi tysiąca wydarte,

Głębokie i podziemne jęknęło dokoła,

465
Jak gdyby jękły wszystkie groby spod kościoła.

Komenda je zgłuszyła bębnem i rozkazem:

«Do broni — marsz!» — ruszono, a środkiem ulicy

Puściła się kibitka lotem błyskawicy.

Jedna pusta; — był więzień, ale niewidomy[26];

470
Rękę tylko do ludu wyciągnął spod słomy,

Siną, rozwartą, trupią; trząsł nią, jakby żegnał;

Kibitka w tłum wjechała; — nim bicz tłumy przegnał,

Krew, Ciało, Chleb, Wino, Obrzędy, KsiądzStanęli przed kościołem; i właśnie w tej chwili

Słyszałem dzwonek, kiedy trupa przewozili.

475
ChrystusSpojrzałem w kościół pusty i rękę kapłańską

Widziałem, podnoszącą ciało i krew Pańską,

I rzekłem: Panie! Ty, co sądami Piłata

Przelałeś krew niewinną dla zbawienia świata,

Przyjm tę spod sądów cara ofiarę dziecinną,

480
Nie tak świętą ni wielką, lecz równie niewinną.

Długie milczenie
Zbrodnia, Szatan, Śmierć, Ojczyzna, RosjaJÓZEF
Czytałem ja o wojnach; — w dawnych, dzikich czasach,

Piszą, że tak okropne wojny prowadzono,

Że nieprzyjaciel drzewom nie przepuszczał w lasach

I że z drzewami na pniu zasiewy palono.

485
Ale car mędrszy, srożej, głębiej Polskę krwawi,

On nawet ziarna zboża zabiera i dławi;

Sam szatan mu metodę zniszczenia tłumaczy.

KOŁAKOWSKI
I uczniowi najlepszą nagrodę wyznaczy.

Chwila milczenia
Pobożność, Modlitwa, Ksiądz, LosKS. LWOWICZ
Bracia, kto wie, ów więzień może jeszcze żyje;

490
Pan Bóg to sam wie tylko i kiedyś odkryje.

Ja, jak ksiądz, pomodlę się, i wam radzę szczerze

Zmówić za męczennika spoczynek pacierze. —

Kto wie, jaka nas wszystkich czeka jutro dola.

SamobójstwoADOLF
Zmówże i po Ksawerym pacierz, jeśli wola;

495
Wiesz, że on, nim go wzięli, w łeb sobie wystrzelił.

FREJEND
Łebski! — To z nami uczty wesołe on dzielił,

Jak przyszło dzielić biedę, on w nogi ze świata.

KS. LWOWICZ
Nieźle by i za tego pomodlić się brata.

Rozpacz, Zwątpienie, Kara, Sprawiedliwość, Urzędnik, Rosjanin, NiemiecJANKOWSKI
Wiesz, księże: dalibógże, drwię ja z twojej wiary:

500
Cóż stąd, choćbym był gorszym niż Turki, Tatary,

Choćbym został złodziejem, szpiegiem, rozbójnikiem,

Austryjakiem, Prusakiem, carskim urzędnikiem;

Jeszcze tak prędko bożej nie lękam się kary; —

Wasilewski zabity, my tu — a są cary.

FREJEND
505
Toż chciałem mówić, dobrze, żeś ty za mnie zgrzeszył; —

Ale pozwól odetchnąć, bom całkiem osłupiał

Słuchając tych powieści — człek spłakał się, zgłupiał.

Ej, Feliksie, żebyś ty nas trochę pocieszył!

Ty, jeśli zechcesz, w piekle diabła byś rozśmieszył.

KILKU WIĘŹNIÓW
510
Zgoda, zgoda, Feliksie, musisz gadać, śpiewać,

Feliks ma głos, hej, Frejend, hej, wina nalewać.

ŻEGOTA
SzlachcicStójcie na chwilę — ja też szlachcic sejmikowy,

Choć ostatni przybyłem, nie chcę cicho siedzieć;

Józef nam coś o ziarnkach mówił, — na te mowy

515
Gospodarz winien z miejsca swego odpowiedzieć.

Ojczyzna, Naród, Rosja, GospodarzLubo car wszystkie ziarna naszego ogrodu

Chce zabrać i zakopać w ziemię w swoim carstwie,

Będzie drożyzna, ale nie bójcie się głodu;

Pan Antoni już pisał o tym gospodarstwie.

JEDEN Z WIĘŹNIÓW
520
Jaki Antoni?

ŻEGOTA
Znacie bajkę Goreckiego[27]?

A raczej prawdę?

KILKU
Jaką? Powiedz nam, kolego.

Odrodzenie przez grób, Bóg, SzatanŻEGOTA
Gdy Bóg wygnał grzesznika z rajskiego ogrodu,

525
Nie chciał przecie, ażeby człowiek umarł z głodu;

I rozkazał aniołom zboże przysposobić

I rozsypać ziarnami po drodze człowieka.

Przyszedł Adam, znalazł je, obejrzał z daleka

I odszedł; bo nie wiedział, co ze zbożem robić.

530
Aż w nocy przyszedł diabeł mądry i tak rzecze:

«Niedaremnie tu Pan Bóg rozsypał garść żyta,

Musi tu być w tych ziarnach jakaś moc ukryta;

Schowajmy je, nim człowiek ich wartość dociecze».

Zrobił rogiem rów w ziemi i nasypał żytem,

535
Naplwał i ziemią nakrył, i przybił kopytem; —

Dumny i rad, że boże zamiary przeniknął,

Całym gardłem rozśmiał się i ryknął, i zniknął.

Aż tu wiosną, na wielkie diabła zadziwienie,

Wyrasta trawa, kwiecie, kłosy i nasienie.

540
Słowo, Kłamstwo, PrawdaO wy! co tylko na świat idziecie z północą[28],

Chytrość rozumem, a złość nazywacie mocą;

Kto z was wiarę i wolność znajdzie i zagrzebie,

Myśli Boga oszukać — oszuka sam siebie.

JAKUB
Brawo, Antoni! pewnie Warszawę nawiedzi

545
I za tę bajkę znowu z rok w kozie posiedzi.

Szlachcic, Sarmata, PoezjaFREJEND
Dobre to — lecz ja znowu do Feliksa wracam.

Wasze bajki — i co mi to za poezyje,

Gdzie muszę głowę trudnić, niźli sens namacam;

Nasz Feliks z piosenkami niech żyje i pije!

nalewa mu wino
Bunt, Rozpacz, Przemoc, Zwątpienie, Pobożność, Bóg, SprawiedliwośćJANKOWSKI
550
A Lwowicz co? — on pacierz po umarłych mówi!

Posłuchajcie, zaśpiewam piosnkę Lwowiczowi.

śpiewa
Mówcie, jeśli wola czyja,

Jezus Maryja.

Nim uwierzę że nam sprzyja

555
Jezus Maryja:

Niech wprzód łotrów powybija

Jezus Maryja.

Tam car jak dzika bestyja,

Jezus Maryja!

560
Tu Nowosilcow jak żmija,

Jezus Maryja!

Póki cała carska szyja,

Jezus Maryja,

Póki Nowosilcow pija,

565
Jezus Maryja,

Nie uwierzę, że nam sprzyja

Jezus Maryja.

Matka BoskaKONRAD
Słuchaj, ty! — tych mnie imion przy kielichach wara.

Dawno nie wiem, gdzie moja podziała się wiara,

570
Nie mieszam się do wszystkich świętych z litaniji,

Lecz nie dozwolę bluźnić imienia Maryi.

KAPRAL
podchodząc do Konrada
Dobrze, że Panu jedno to zostało imię —

Choć szuler zgrany wszystko wyrzuci z kalety,

Nie zgrał się, póki jedną ma sztukę monety.

575
Znajdzie ją w dzień szczęśliwy, więc z kalety wyjmie,

Więc da w handel na procent, Bóg pobłogosławi,

I większy skarb przed śmiercią, niźli miał, zostawi.

To imię, Panie, nie żart — Żołnierz, Wspomnienia, Wojnawięc mnie się zdarzyło

W Hiszpaniji, lat temu — o, to dawno było,

580
Nim car mię tym oszpecił mundurem szelmowskim —

Więc byłem w legijonach, naprzód pod Dąbrowskim,

A potem wszedłem w sławny pułk Sobolewskiego.

SOBOLEWSKI
To mój brat!

KAPRAL
O mój Boże! pokój duszy jego!

585
Walny żołnierz — tak — zginął od pięciu kul razem;

Nawet podobny Panu. — Przedmurze chrześcijaństwa, Polak, Pobożność, PijaństwoOtóż — więc z rozkazem

Brata Pana jechałem w miasteczko Lamego —

Jak dziś pamiętam — więc tam byli Francuziska:

Ten gra w kości, ten w karty, ten dziewczęta ściska —

590
Nuż beczeć; — Każdy Francuz, jak podpije, beczy.

Jak zaczną tedy śpiewać wszyscy nic do rzeczy,

Siwobrode wąsale takie pieśni tłuste!

Aż był wstyd mnie młodemu. — Z rozpusty w rozpustę,

Dalej bredzić na świętych; — otóż z większych w większe

595
Grzechy laząc, nuż bluźnić na Pannę Najświętszę —

A trzeba wiedzieć, że mam patent sodalisa[29]

I z powinności bronię Maryi imienia —

Więc ja im perswadować: — Stulcie pysk, do bisa!

Więc umilkli, nie chcąc mieć ze mną do czynienia. —

Konrad zamyśla się, inni zaczynają, rozmowę
600
Ale no Pan posłuchaj, co się stąd wyświęci.

Po zwadzie poszliśmy spać, wszyscy dobrze cięci —

Aż w nocy trąbią na koń — zaczną obóz trwożyć —

MorderstwoFrancuzi nuż do czapek, i nie mogą włożyć: —

Bo nie było na co wdziać, — bo każdego główka

605
Była ślicznie odcięta nożem jak makówka.

Szelma gospodarz porznął jak kury w folwarku; —

Patrzę, więc moja głowa została na karku;

W czapce kartka łacińska, pismo nie wiem czyje:

«Vivat Polonus, unus defonsor Mariae»[30].

610
Otóż widzisz Pan, że ja tym imieniem żyję.

JEDEN Z WIĘŹNIÓW
Feliksie, musisz śpiewać; nalać mu herbaty

Czy wina. —

FELIKS
Jednogłośnie decydują braty,

Że muszę być wesoły. Chociaż serce pęka,

615
Feliks będzie wesoły i będzie piosenka.

śpiewa
Zemsta, Syberia, ZesłaniecNie dbam, jaka spadnie kara,

Mina[31], Sybir czy kajdany.

Zawsze ja wierny poddany

Pracować będę dla cara;

620
W minach kruszec kując młotem,

Pomyślę: ta mina szara

To żelazo, — z niego potem

Zrobi ktoś topór na cara.

Gdy będę na zaludnieniu,

625
Pojmę córeczkę Tatara;

Może w moim pokoleniu

Zrodzi się Paleń[32] dla cara.

Gdy w kolonijach osiędę,

Ogród zorzę, grzędy skopię,

630
A na nich co rok siać będę

Same lny, same konopie.

Z konopi ktoś zrobi nici —

Srebrem obwita nić szara

Może się kiedyś poszczyci,

635
Że będzie szarfą dla cara[33].

CHÓR
śpiewa
Zrodzi się Paleń dla cara

ra — ra — ra — ra — ra — ra —

SUZIN
Lecz cóż to Konrad cicho zasępiony siedzi,

Jakby obliczał swoje grzechy do spowiedzi?

640
Feliksie, on nie słyszał zgoła twoich pieni;

Konradzie! — patrzcie — zbladnął, znowu się czerwieni.

Czy on słaby?

FELIKS
Stój, cicho — zgadłem, że tak będzie —

O, my znamy Konrada, co to znaczy, wiemy.

645
Północ jego godzina. — Teraz Feliks niemy,

Teraz, bracia, piosenkę lepszą posłyszemy.

Ale muzyki trzeba; — ty masz flet, Frejendzie,

Graj dawną jego nutę, a my cicho stójmy

I kiedy trzeba, głosy do chóru nastrójmy.

Poeta, Duch, OkoJÓZEF
patrząc na Konrada
650
Bracia! duch jego uszedł i błądzi daleko:

Jeszcze nie wrócił — może przyszłość w gwiazdach czyta,

Może się tam z duchami znajomymi wita,

I one mu powiedzą, czego z gwiazd docieką.

Jak dziwne oczy — błyszczy ogień pod powieką,

655
A oko nic nie mówi i o nic nie pyta;

Duszy teraz w nich nie ma; błyszczą jak ogniska

Zostawione od wojska, które w nocy cieniu

Na daleką wyprawę ruszyło w milczeniu —

Nim zgasną, wojsko wróci na swe stanowiska.

Frejend próbuje różnych nut
KONRAD
śpiewa
660
Upiór, Wampir, Zemsta, Wróg, Krew, Nienawiść, Naród, PoezjaPieśń ma była już w grobie, już chłodna, —

Krew poczuła — spod ziemi wygląda —

I jak upiór powstaje krwi głodna:

I krwi żąda, krwi żąda, krwi żąda.

Tak! zemsta, zemsta, zemsta na wroga,

665
Z Bogiem i choćby mimo Boga!

Chór powtarza
I Pieśń mówi: ja pójdę wieczorem,

Naprzód braci rodaków gryźć muszę,

Komu tylko zapuszczę kły w duszę,

Ten jak ja musi zostać upiorem.

670
Tak! zemsta, zemsta, etc. etc.

Potem pójdziem, krew wroga wypijem,

Ciało jego rozrąbiem toporem:

Ręce, nogi goździami przybijem,

By nie powstał i nie był upiorem.

675
Z duszą jego do piekła iść musim,

Wszyscy razem na duszy usiędziem,

Póki z niej nieśmiertelność wydusim,

Póki ona czuć będzie, gryźć będziem.

Tak! zemsta, zemsta, etc. etc.

KS. LWOWICZ
680
Konradzie, stój, dla Boga, to jest pieśń pogańska.

KAPRAL
Poezja, SzatanJak on okropnie patrzy, — to jest pieśń szatańska.

przestają śpiewać
Wizja, Poeta, Duch, Pojedynek, PtakKONRAD
z towarzyszeniem fletu
Wznoszę się! lecę! tam, na szczyt opoki —

Już nad plemieniem człowieczem,

Między proroki.

685
OkoStąd ja przyszłości brudne obłoki

Rozcinam moją źrenicą jak mieczem;

Rękami jak wichrami mgły jej rozdzieram —

Już widno — jasno — z góry na ludy spozieram —

Tam księga sybilińska[34] przyszłych losów świata —

690
Tam, na dole!

Oko, WzrokPatrz, patrz, przyszłe wypadki i następne lata,

Jak drobne ptaki, gdy orła postrzegą,

Mnie, orła na niebie!

Patrz, jak do ziemi przypadają, biegą,

695
Jak się stado w piasek grzebie —

Za nimi, hej, za nimi oczy me sokole,

Oczy błyskawice,

Za nimi szpony moje! — dostrzegę je, schwycę.

Cóż to? jaki ptak powstał i roztacza pióra,

700
Zasłania wszystkich, okiem mię wyzywa;

Skrzydła ma czarne jak burzliwa chmura,

A szerokie i długie na kształt tęczy łuku.

I niebo całe zakrywa —

To kruk olbrzymi — ktoś ty? — ktoś ty, kruku?

705
Ktoś ty? — jam orzeł! — patrzy kruk — myśl moję plącze!

Ktoś ty? — jam gromowłady! —

Spojrzał na mnie — w oczy mię jak dymem uderzył,

Myśli moje miesza — plącze —

KILKU WIĘŹNIÓW
Co on mówi! — co — co to — patrz, patrz, jaki blady!

porywają Konrada
710
Uspokój się…

KONRAD
Stój! stójcie! — jam się z krukiem zmierzył —

Stójcie — myśli rozplączę —

Pieśń skończę — skończę —

słania się
KS. LWOWICZ
Dosyć tych pieśni.

INNI
715
Dosyć.

KAPRAL
Dosyć — Pan Bóg z nami —

Dzwonek! — słyszycie dzwonek? — runt, runt pod bramami!

Gaście ogień — do siebie!

JEDEN Z WIĘŹNIÓW
patrząc w okno
Bramę odemknęli —

720
Konrad osłabł — zostawcie — sam, sam jeden w celi!

Uciekają wszyscy
SCENA II. IMPROWIZACJA
Poeta, Poezja, Samotnik, Dusza, PychaKONRAD
po długim milczeniu
Samotność — cóż po ludziach, czy-m śpiewak dla ludzi?

Gdzie człowiek, co z mej pieśni całą myśl wysłucha,

Obejmie okiem wszystkie promienie jej ducha?

Nieszczęsny, kto dla ludzi głos i język trudzi:

725
SłowoJęzyk kłamie głosowi, a głos myślom kłamie;

Myśl z duszy leci bystro, nim się w słowach złamie,

A słowa myśl pochłoną i tak drżą nad myślą,

Jak ziemia nad połkniętą, niewidzialną rzeką.

Z drżenia ziemi czyż ludzie głąb nurtów docieką.

730
Gdzie pędzi, czy się domyślą? —

Uczucie krąży w duszy, rozpala się, żarzy,

Jak krew po swych głębokich, niewidomych cieśniach;

Ile krwi tylko ludzie widzą w mojej twarzy,

Tyle tylko z mych uczuć dostrzegą w mych pieśniach.

735
Nauka, Mądrość, WzrokPieśni ma, tyś jest gwiazdą za granicą świata!

I wzrok ziemski, do ciebie wysłany za gońca,

Choć szklanne weźmie skrzydła[35], ciebie nie dolata,

Tylko o twoję mleczną drogę się uderzy;

Domyśla się, że to słońca,

740
Lecz ich nie zliczy, nie zmierzy.

Wam, pieśni, ludzkie oczy, uszy, niepotrzebne; —

Płyńcie w duszy mej wnętrznościach,

Świećcie na jej wysokościach,

Jak strumienie podziemne, jak gwiazdy nadniebne.

745
Bóg, NaturaTy Boże, ty naturo! dajcie posłuchanie. —

Godna to was muzyka i godne śpiewanie. —

Ja mistrz!

Stworzenie, Muzyka, Gwiazda, Duch, NieśmiertelnośćJa mistrz wyciągam dłonie!

Wyciągam aż w niebiosa i kładę me dłonie

750
Na gwiazdach jak na szklannych harmoniki kręgach.

To nagłym, to wolnym ruchem,

Kręcę gwiazdy moim duchem.

Milijon tonów płynie; w tonów milijonie

Każdy ton ja dobyłem, wiem o każdym tonie;

755
Zgadzam je, dzielę i łączę,

I w tęcze, i w akordy, i we strofy plączę,

Rozlewam je we dźwiękach i w błyskawic wstęgach. —

Odjąłem ręce, wzniosłem nad świata krawędzie,

I kręgi harmoniki wstrzymały się w pędzie.

760
Sam śpiewam, słyszę me śpiewy —

Długie, przeciągłe jak wichru powiewy,

Przewiewają ludzkiego rodu całe tonie,

Jęczą żalem, ryczą burzą,

I wieki im głucho wtórzą;

765
A każdy dźwięk ten razem gra i płonie,

Mam go w uchu, mam go w oku,

Jak wiatr, gdy fale kołysze,

Po świstach lot jego słyszę,

Widzę go w szacie obłoku.

770
Bóg, NaturaBoga, natury godne takie pienie!

Pieśń to wielka, pieśń-tworzenie.

Taka pieśń jest siła, dzielność,

Taka pieśń jest nieśmiertelność!

Ja czuję nieśmiertelność, nieśmiertelność tworzę,

775
Cóż Ty większego mogłeś zrobić — Boże?

Patrz, jak te myśli dobywam sam z siebie,

Wcielam w słowa, one lecą,

Rozsypują się po niebie,

Toczą się, grają i świecą;

780
Już dalekie, czuję jeszcze,

Ich wdziękami się lubuję,

Ich okrągłość dłonią czuję,

Ich ruch myślą odgaduję:

Kocham was, me dzieci wieszcze!

785
Myśli moje! gwiazdy moje!

Czucia moje! wichry moje!

W pośrodku was jak ojciec wśród rodziny stoję,

Wy wszystkie moje!

Depcę was, wszyscy poeci,

790
Wszyscy mędrce i proroki,

Których wielbił świat szeroki.

Gdyby chodzili dotąd śród swych dusznych[36] dzieci,

Gdyby wszystkie pochwały i wszystkie oklaski

Słyszeli, czuli i za słuszne znali,

795
I wszystkie sławy każdodziennej blaski

Promieniami na wieńcach swoich zapalali;

Z całą pochwał muzyką i wieńców ozdobą,

Zebraną z wieków tyla i z pokoleń tyla,

Nie czuliby własnego szczęścia, własnej mocy

800
Jak ja dziś czuję w tej samotnej nocy:

Kiedy sam śpiewam w sobie,

Śpiewam samemu sobie.

Tak! — czuły jestem, silny jestem i rozumny. —

Nigdym nie czuł, jak w tej chwili —

805
Dziś mój zenit, moc moja dzisiaj się przesili,

Dziś poznam, czym najwyższy, czylim tylko dumny;

Dziś jest chwila przeznaczona,

Dziś najsilniej wytężę duszy mej ramiona —

To jest chwila Samsona,

810
Kiedy więzień i ślepy dumał u kolumny.

Zrzucę ciało i tylko jak duch wezmę pióra —

Potrzeba mi lotu,

Wylecę z planet i gwiazd kołowrotu,

Prometeusz, BógTam dojdę, gdzie graniczą Stwórca i natura.

815
I mam je, mam je, mam — tych skrzydeł dwoje;

Wystarczą: — od zachodu na wschód je rozszerzę,

Lewym o przeszłość, prawym o przyszłość uderzę.

I dojdę po promieniach uczucia — do Ciebie!

I zajrzę w uczucia Twoje,

820
O Ty! o którym mówią, że czujesz na niebie!

Jam tu, jam przybył, widzisz, jaka ma potęga!

Aż tu moje skrzydło sięga.

Ciało, SerceLecz jestem człowiek, i tam, na ziemi me ciało;

Kochałem tam, w ojczyźnie serce me zostało —

825
Naród, Patriota, Miłość, OjczyznaAle ta miłość moja na świecie,

Ta miłość nie na jednym spoczęła człowieku

Jak owad na róży kwiecie:

Nie na jednej rodzinie, nie na jednym wieku.

Ja kocham cały naród! — objąłem w ramiona

830
Wszystkie przeszłe i przyszłe jego pokolenia,

Przycisnąłem tu do łona,

Jak przyjaciel, kochanek, małżonek, jak ojciec:

Chcę go dźwignąć, uszczęśliwić,

Chcę nim cały świat zadziwić,

835
Nie mam sposobu i tu przyszedłem go dociec.

Nauka, MądrośćPrzyszedłem zbrojny całą myśli władzą,

Tej myśli, co niebiosom Twe gromy wydarła,

Śledziła chód Twych planet, głąb morza rozwarła —

PoetaMam więcej, tę Moc, której ludzie nie nadadzą,

840
Mam to uczucie, co się samo w sobie chowa

Jak wulkan, tylko dymi niekiedy przez słowa.

I Mocy tej nie wziąłem z drzewa edeńskiego,

Z owocu wiadomości złego i dobrego;

Nie z ksiąg ani z opowiadań,

845
Ani z rozwiązania zadań,

Ani z czarodziejskich badań.

Jam się twórcą urodził:

Stamtąd przyszły siły moje,

Skąd do Ciebie przyszły Twoje,

850
Boś i Ty po nie nie chodził:

Masz, nie boisz się stracić; i ja się nie boję.

OkoCzyś Ty mi dał, czy wziąłem, skąd i Ty masz — oko

Bystre, potężne: w chwilach mej siły — wysoko

Kiedy na chmur spojrzę szlaki

855
I wędrowne słyszę ptaki,

Żeglujące na ledwie dostrzeżonym skrzydle;

Zechcę i wnet je okiem zatrzymam jak w sidle —

Stado pieśń żałosną dzwoni,

Lecz póki ich nie puszczę, Twój wiatr ich nie zgoni.

860
Kiedy spojrzę w kometę z całą mocą duszy,

Dopóki na nią patrzę, z miejsca się nie ruszy.

Kondycja ludzkaTylko ludzie skazitelni,

Marni, ale nieśmiertelni,

Nie służą mi, nie znają — nie znają nas obu,

865
Mnie i Ciebie.

Ja na nich szukam sposobu

Tu, w niebie.

WładzaTę władzę, którą mam nad przyrodzeniem,

Chcę wywrzeć na ludzkie dusze,

870
Jak ptaki i jak gwiazdy rządzę mym skinieniem,

Tak bliźnich rozrządzać muszę.

Nie bronią — broń broń odbije,

Nie pieśniami — długo rosną,

Nie nauką — prędko gnije,

875
Nie cudami — to zbyt głośno.

Chcę czuciem rządzić, które jest we mnie;

Rządzić jak Ty wszystkimi zawsze i tajemnie: —

Co ja zechcę, niech wnet zgadną,

Spełnią, tym się uszczęśliwią,

880
A jeżeli się sprzeciwią,

Niechaj cierpią i przepadną.

Niech ludzie będą dla mnie jak myśli i słowa,

Z których, gdy zechcę, pieśni wiąże się budowa; —

Mówią, że Ty tak władasz!

885
Wiesz, żem myśli nie popsuł, mowy nie umorzył;

Jeśli mnie nad duszami równą władzę nadasz,

Ja bym mój naród jak pieśń żywą stworzył,

I większe niżli Ty zrobiłbym dziwo,

Zanuciłbym pieśń szczęśliwą!

890
Daj mi rząd dusz! — Nieśmiertelność, Obraz świataTak gardzę tą martwą budową,

Która gmin światem zowie i przywykł ją chwalić,

Żem nie próbował dotąd, czyli moje słowo

Nie mogłoby jej wnet zwalić.

Lecz czuję w sobie, że gdybym mą wolę

895
Ścisnął, natężył i razem wyświecił,

Może bym sto gwiazd zgasił, a drugie sto wzniecił —

Bo jestem nieśmiertelny! i w stworzenia kole

Są inni nieśmiertelni; — wyższych nie spotkałem —

BógNajwyższy na niebiosach! — Ciebie tu szukałem,

900
Ja najwyższy z czujących na ziemnym padole.

Nie spotkałem Cię dotąd — żeś Ty jest, zgaduję;

Niech Cię spotkam i niechaj Twą wyższość uczuję —

Ja chcę władzy, daj mi ją, lub wskaż do niej drogę!

O prorokach, dusz władcach, że byli, słyszałem,

905
I wierzę; lecz co oni mogli, to ja mogę,

Ja chcę mieć władzę, jaką Ty posiadasz,

Ja chcę duszami władać, jak Ty nimi władasz.

Długie milczenie
z ironią
Bunt, Bóg, Miłość, Mądrość, Serce, RozumMilczysz, milczysz! wiem teraz, jam Cię teraz zbadał,

Zrozumiałem, coś Ty jest i jakeś Ty władał. —

910
Kłamca, kto Ciebie nazywał miłością,

Ty jesteś tylko mądrością.

Ludzie myślą, nie sercem, Twych dróg się dowiedzą;

Myślą, nie sercem, składy broni Twej wyśledzą —

NaukaTen tylko, kto się wrył w księgi,

915
W metal, w liczbę, w trupie ciało,

Temu się tylko udało

Przywłaszczyć część Twej potęgi.

Znajdzie truciznę, proch, parę,

Znajdzie blaski, dymy, huki,

920
Znajdzie prawność, i złą wiarę

Na mędrki i na nieuki.

Myślom oddałeś świata użycie,

Serca zostawiasz na wiecznej pokucie,

Dałeś mnie najkrótsze życie

925
I najmocniejsze uczucie. —

Milczenie
Kondycja ludzkaCzym jest me czucie?

Ach, iskrą tylko!

Czym jest me życie?

Ach, jedną chwilką!

930
Lecz te, co jutro rykną, czym są dzisiaj gromy?

Iskrą tylko.

Czym jest wieków ciąg cały, mnie z dziejów wiadomy?

Jedną chwilką.

Z czego wychodzi cały człowiek, mały światek?

935
Z iskry tylko.

Czym jest śmierć, co rozprószy myśli mych dostatek?

Jedną chwilką.

BratCzym był On, póki światy trzymał w swoim łonie?

Iskrą tylko.

940
Czym będzie wieczność świata, gdy On go pochłonie?

Jedną chwilką.

Anioł, Szatan, Walka, DuchGŁOS Z LEWEJ STRONY[37][38]
Wsiąść muszę

Na duszę

Jak na koń.

945
Goń! goń

W cwał, w cwał!

GŁOS Z PRAWEJ
Co za szał!

Brońmy go, brońmy,

Skrzydłem osłońmy

950
Chwila i iskra, gdy się przedłuża, rozpala —

Stwarza i zwala.

Śmiało, śmiało! tę chwilę rozdłużmy, rozdalmy,

Śmiało, śmiało! tę iskrę rozniećmy, rozpalmy —

Teraz — dobrze — tak. Jeszcze raz Ciebie wyzywam,

955
Jeszcze po przyjacielsku duszę Ci odkrywam.

Milczysz, — wszakżeś z Szatanem walczył osobiście?

Wyzywam Cię uroczyście.

Nie gardź mną, ja nie jeden, choć sam tu wzniesiony.

Jestem na ziemi sercem z wielkim ludem zbratan,

960
Mam ja za sobą wojska, i mocy, i trony;

Jeśli ja będę bluźnierca,

MiłośćJa wydam Tobie krwawszą bitwę niźli Szatan:

On walczył na rozumy, ja wyzwę na serca.

Jam cierpiał, kochał, w mękach i miłości wzrosłem;

965
Kiedyś mnie wydarł osobiste szczęście,

Na własnej piersi ja skrwawiłem pięście,

Przeciw Niebu ich nie wzniosłem.

GŁOS[39]
Rumaka

Przedzierzgnę w ptaka.

970
Orlimi pióry

Do góry!

W lot!

GŁOS
Gwiazdo spadająca!

Jaki szał

975
W otchłań cię strąca!

Teraz duszą jam w moję ojczyznę wcielony;

Ciałem połknąłem jej duszę,

Ja i ojczyzna to jedno.

Nazywam się Milijon — bo za milijony

980
Kocham i cierpię katusze.

Patrzę na ojczyznę biedną,

Jak syn na ojca wplecionego w koło;

MatkaCzuję całego cierpienia narodu,

Jak matka czuje w łonie bole swego płodu.

985
Cierpię, szaleję — a Ty mądrze i wesoło

Zawsze rządzisz,

Zawsze sądzisz,

I mówią, że Ty nie błądzisz!

Słuchaj, jeśli to prawda, com z wiarą synowską

990
Słyszał, na ten świat przychodząc,

Że Ty kochasz; — jeżeliś Ty kochał świat rodząc,

Jeśli ku zrodzonemu masz miłość ojcowską; —

SerceJeżeli serce czułe było w liczbie zwierząt,

Któreś Ty w arce zamknął i wyrwał z powodzi; —

995
Jeśli to serce nie jest potwór, co się rodzi

Przypadkiem, ale nigdy lat swych nie dochodzi; —

Jeśli pod rządem Twoim czułość nie jest bezrząd,

Jeśli w milijon ludzi krzyczących «ratunku!”»

Nie patrzysz jak w zawiłe zrównanie rachunku; —

1000
Jeśli miłość jest na co w świecie Twym potrzebną

I nie jest tylko Twoją omyłką liczebną…

GŁOS[40]
Orła w hydrę!

Oczy mu wydrę.

Do szturmu dalej

1005
Dymi! pali!

Ryk! grzmot!

GŁOS
Z jasnego słońca

Kometo błędu!

Gdzie koniec twego pędu?

1010
Bez końca, bez końca!

WładzaMilczysz! — Jam Ci do głębi serce me otworzył,

Zaklinam, daj mi władzę: — jedna część jej licha,

Część tego, co na ziemi osiągnęła pycha,

Z tą jedną cząstką ileż ja bym szczęścia stworzył!

1015
Milczysz! — nie dasz dla serca, dajże dla rozumu. —

Widzisz, żem pierwszy z ludzi i z aniołów tłumu,

Że Cię znam lepiej niźli Twoje archanioły,

Wart, żebyś ze mną władzą dzielił się na poły —

Jeślim nie zgadł, odpowiedz — milczysz! ja nie kłamię.

1020
Milczysz i ufasz, że masz silne ramię —

Wiedz, że uczucie spali, czego myśl nie złamie —

OgieńWidzisz to moje ognisko: — uczucie,

Zbieram je, ściskam, by mocniej pałało,

Wbijam w żelazne woli mej okucie,

1025
Jak nabój w burzące działo.

GŁOS[41]
Ognia! pal!

GŁOS
Litość! żal!

Odezwij się, — bo strzelę przeciw Twej naturze;

Jeśli jej w gruzy nie zburzę,

1030
To wstrząsnę całym państw Twoich obszarem;

Bo wystrzelę głos w całe obręby stworzenia:

Ten głos, który z pokoleń pójdzie w pokolenia:

Krzyknę, żeś Ty nie ojcem świata, ale…

GŁOS DIABŁA
Carem!

Konrad staje chwilę, słania się i pada
Diabeł, Duch, Grzech, Pycha, ModlitwaDUCHY Z LEWEJ STRONY
PIERWSZY
1035
Depc, chwytaj!

DRUGI
Jeszcze dysze.

PIERWSZY
Omdlał, omdlał, a nim

Przebudzi się, dodusim.

DUCH Z PRAWEJ STRONY
Precz — modlą się za nim.

DUCH Z LEWEJ
1040
Widzisz, odpędzają nas.

PIERWSZY Z LEWEJ
Ty bestyjo głupia!

Nie pomogłeś mu słowo ostatnie wyrzygnąć,

Jeszcze o jeden stopień w dumę go podźwignąć!

Chwila dumy — ta czaszka już byłaby trupia.

1045
Być tak blisko tej czaszki! i nie można deptać!

Widzieć krew w jego ustach, i nie można chłeptać!

Najgłupszy z diabłów, tyś go wypuścił w pół drogi.

DRUGI
Wróci się, wróci —

PIERWSZY
Precz stąd — bo wezmę na rogi

1050
I będę cię lat tysiąc niósł, i w paszczę samą

Szatana wbiję.

DRUGI
Cha! cha! straszysz, ciociu! mamo!

Ja dziecko będę płakać —

płacze
Masz —

uderza rogiem
1055
A co, nie chybił?

Leć i nie wyłaź z piekła — aha, do dna przybił —

Rogi me, brawo, rogi —

PIERWSZY
Sacrédieu![42]

DRUGI
uderza
Masz.

PIERWSZY
1060
W nogi.

Słychać stukanie i klucz we drzwiach
DRUGI DUCH
Pop, klecha, przyczajmy się i schowajmy rogi.

SCENA III
Wchodzą Kapral, braciszek bernardyn Piotr, jeden Więzień
Choroba, Grzech, Duch, Modlitwa, PobożnośćKS. PIOTR
W imię Ojca i Syna i Świętego Ducha.

WIĘZIEŃ
On zapewne osłabiał. — Konradzie! — nie słucha.

KS. PIOTR
Pokój temu domowi, pokój grzesznikowi!

WIĘZIEŃ
1065
Dla Boga, on osłabiał, patrz — miota się, dąsa,

To jest wielka choroba[43], patrz, on usta kąsa.

Ks. Piotr modli się
KAPRAL
do Więźnia
Mój Panie, idźcie sobie, a nas tu zostawcie.

WIĘZIEŃ
Ale dla Boga! próżnych modlitew nie prawcie;

Podejmijcie go z ziemi, połóżmy do łóżka;

1070
Księże Pietrze.

KS. PIOTR
Tu zostaw.

WIĘZIEŃ
Oto jest poduszka.

kładzie Konrada
E, ja wiem, co to znaczy. — Czasem nań napada

Takie szaleństwo: długo śpiewa, potem gada,

1075
A jutro zdrów jak ryba. Lecz kto wam powiedział,

Że on osłabiał?

KAPRAL
Panie, ot byś cicho siedział.

Niech brat Piotr pomodli się nad waszym kolegą;

Bo ja wiem, że tu było — coś — tu — niedobrego.

1080
Gdy runt odszedł, w tej celi hałas posłyszałem,

Spojrzę dziurką od klucza, a co tu widziałem,

To mnie wiedzieć. Pobiegłem do mojego kmotra,

Bo on człowiek pobożny, do braciszka Piotra —

Patrz na tego chorego: niedobrze się dzieje —

Szaleństwo, Dusza, Rozum, Mądrość, Śmierć, Prawda, Pozory, GrzechWIĘZIEŃ
1085
Dalibóg nie pojmuję — nic, i oszaleję.

KAPRAL
Oszaleć? — Ej, Panowie, strzeżcie się, Panowie!

U was usta wymowne, wiele nauk w głowie,

A patrzcie, głowa mądra w prochu się taczała,

I z tych ust, tak wymownych, patrzaj — piana biała.

1090
Słyszałem, co on śpiewał, ja słów nie pojąłem,

Lecz było coś u niego w oczach i nad czołem.

Wierz mi, że z tym człowiekiem niedobrze się dzieje —

Byłem ja w legijonach, nim wzięto w rekruty,

Brałem szturmem fortece, klasztory, reduty;

1095
Więcej dusz wychodzących z ciała ja widziałem,

Niźli Waćpan przeczytał książek w życiu całem.

A to jest rzecz niemała widzieć, jak człek kona.

Widziałem ja na Pradze księży zarzynanych,

I w Hiszpaniji żywcem z wieży wyrzucanych;

1100
Widziałem matek szablą rozrywane łona,

I dzieci konające na kozackich pikach,

I Francuzów na śniegu, i Turków na palu;

I wiem, co w konających widać męczennikach,

A co w złodzieju, zbójcy, Turku lub Moskalu.

1105
Widziałem rozstrzelanych, co patrzyli śmiele

W rurę broni, nie chcieli na oczy zasłony;

StrachA jak padli na ziemię, widziałem w ich ciele

Strach, co za życia wstydem i pychą więziony,

Wyszedł z trupa jak owad i pełzał wokoło:

1110
Gorszy strach niż ten, który tchórza w bitwie nęka.

Taki strach, że dość spojrzeć na zamarłe czoło,

Aby widzieć, że dusza dąsa się i lęka,

Gardzi bólem i cierpi, i wieczna jej męka.

Trup, ZaświatyA więc, mój Panie, myślę, że twarz umarłego

1115
Jest jak patent wojskowy do świata przyszłego,

I poznasz zaraz, jak on tam będzie przyjęty,

W jakiej randze i stopniu: święty czy przeklęty. —

A więc tego człowieka i pieśń, i choroba.

I czoło, i wzrok wcale mi się nie podoba.

1120
Otóż Waćpan spokojnie idź do swojej celi,

My z bratem Piotrem będziem przy chorym siedzieli.

Więzień odchodzi
Upadek, Otchłań, Rozpacz, MiłosierdzieKONRAD
Przepaść — tysiąc lat — pusto — dobrze — jeszcze więcéj!

Ja wytrzymam i dziesięć tysiąców tysięcy —

Modlić się? — tu modlitwa nie przyda się na nic —

1125
I byłaż taka przepaść bez dna i bez granic? —

Nie wiedziałem — a była.

KAPRAL
Słyszysz, jak on szlocha:

KS. PIOTR
Synu mój, tyś na sercu, które ciebie kocha.

do Kaprala
Wyjdź stąd i patrz, ażeby nikt tędy nie chodził

1130
I póki stąd nie wyjdę, nikt mi nie przeszkodził.

Kapral odchodzi
Wizja, Oko, Szatan, Rozpacz, Kuszenie, SamobójstwoKONRAD
zrywa się
Nie! — oka mi nie wydarł! mam to silne oko,

Widzę stąd, i stąd nawet, choć ciemno — głęboko,

Widzę ciebie, Rollison, — bracie, cóż to znaczy?

I tyś w więzieniu, zbity, krwią cały zbryzgany,

1135
I ciebie Bóg nie słuchał, i tyś już w rozpaczy;

Szukasz noża, próbujesz głowę tłuc o ściany: —

«Ratunku!» — Bóg nie daje, ja ci dać nie mogę,

Oko mam silne, spojrzę, może cię zabiję —

Nie — ale ci pokażę okiem — śmierci drogę.

1140
Patrz, tam masz okno, wybij, skocz, zleć i złam szyję,

OtchłańI ze mną tu leć w głębie, w ciemność — lećmy na dół —

Otchłań — otchłań ta lepsza niźli ziemi padół;

Tu nie ma braci, matek, narodów, — tyranów —

Pójdź tu.

Szatan, Diabeł, Ksiądz, Egzorcyzm, ModlitwaKS. PIOTR
1145
Duchu nieczysty, znam cię po twym jadzie,

Znowuś tu, najchytrzejszy ze wszystkich szatanów,

Znowu w dom opuszczony leziesz, Wążbrzydki gadzie.

Tyś wpełznął w jego usta, na zgubęś tu wpełznął,

W imię Pańskie jam ciebie pojmał i ochełznął[44].

1150
Exorciso[45]…

DUCH
Stój, nie klnij — stój, odstąp od progu,

Wyjdę —

KS. PIOTR
Nie wyjdziesz, aż się upodoba Bogu.

Lew z pokolenia Judy tu Pan — on zwycięża:

1155
Sieć na lwa zastawiłeś i w twym własnym wniku[46]

Złowiłeś się — Bóg ciebie złowił w tym grzeszniku.

SłowoW jego ustach chcę tobie najsroższy cios zadać:

Kłamco, ja tobie każę, musisz prawdę gadać.

DUCH
Parle-moi donc français, mon pauvre capucin,

1160
J'ai pu dans le grand monde oublier mon latin.

Mais étant saint, tu dois avoir le don des langues —

Vielleicht sprechen Sie deutsch, was murmeln Sie so bang —

What it is, — Cavalleros, rispondero Io.[47]

KS. PIOTR
Ty to z ust jego wrzeszczysz, stujęzyczna żmijo,

Kuszenie, MędrzecDUCH
1165
Cest juste, dans ce jeu, nous sommes de moitié,

Il est savant, et moi, diable de mon métier.

J'étais son précepteur et je m'en glorifie,

En sais-tu plus que nous? parle — je te défie.[48]

KS. PIOTR
W imię Ojca i Syna i Ducha Świętego.

DUCH
1170
Ale stój, stój, mój księże, stój, już dosyć tego;

Tylko, księżuniu, nie męcz na próżno: — czyś szatan,

Żeby tak męczyć!

KS. PIOTR
Ktoś ty?

DUCH
Lukrecy, Lewiatan,

1175
Voltaire, Alter Fritz, Legio sum.

KS. PIOTR
Coś widział?

DUCH
Zwierza.

KS. PIOTR
Gdzie?

DUCH
W Rzymie.

KS. PIOTR
1180
Nie słucha mię — wróćmy do pacierza.

modli się
DUCH
Ale słucham.

KS. PIOTR
Gdzieś widział więźnia?

DUCH
Mówię, w Rzymie —

KS. PIOTR
Kłamiesz.

Kuszenie, Pycha, PokoraDUCH
1185
Księże, na honor, na kochanki imię,

Mej kochanki czarniutkiej, co tak do mnie wzdycha —

A wiesz ty, jak się zowie moja luba? — Pycha.

Jakiś ty nieciekawy! —

KS. PIOTR
do siebie
Przeciwią się duchy;

1190
Upokórzmy się Panu i zróbmy akt skruchy.

modli się
DUCH
Ale co tam masz robić, ja sam stąd wyruszę,

Przyznaję się, że wlazłem niezgrabnie w tę duszę.

Tu mnie kole — ta dusza jest jak skóra jeża,

Włożyłem ją na wywrót, kolcami do kiszek.

Ksiądz modli się
1195
Kuszenie, PochlebstwoAleś bo i ty majster, choć prosty braciszek; —

Osły, powinni ciebie obrać za papieża.

Głupstwo stawią w kościele na przód, jak kolumny,

A ciebie kryją w kątku: świecznik, gwiazdę blasku!

KS. PIOTR
Tyranie i pochlebco, i podły, i dumny,

1200
Żebyś pierś ugryzł, u nóg wleczesz się po piasku.

DUCH
śmiejąc się
Aha! gniewasz się, pacierz przerwałeś — da capo[49];

Żebyś sam widział, jak ty śmiesznie kręcisz łapą —

Istny niedźwiadek, gdy się broni od komarów! —

On trzepie swoje, — no więc — dosyć już tych swarów;

1205
Znam twoję moc i chcę się tobie wyspowiadać,

Będę ci o przeszłości i przyszłości gadać. —

A wiesz ty, co o tobie mówią w całym mieście? —

Ksiądz modli się
A wiesz ty, co to będzie z Polską za lat dwieście? —

A wiesz, dlaczego tobie przeor tak nie sprzyja? —

1210
A wiesz, w Apokalipsie co znaczy bestyja? —

Milczy i trzepie — oczy aż strach we mnie wlepił.

Fałsz, Urzędnik, Rosjanin, NiemiecPowiedz, księżuniu, czegoś do mnie się uczepił?

Co ja winien, że takie mam odbierać chłosty.

Czy ja jestem król diabłów, — wszak ja diabeł prosty.

1215
Pan, SługaZważ, czy to prawnie sługę ukarać za pana,

Wszakże ja tu przyszedłem z rozkazu Szatana;

Trudno mu się tłumaczyć, bo z nim nie brat za brat,

Jestem jako Kreishauptmann[50], Gubernator, Landrat[51]: —

Każą duszę brać w areszt, biorę, sadzę w ciemność;

1220
Zdarza się przy tym duszy jaka nieprzyjemność,

Ale czyż z mojej winy? — jam ślepe narzędzie;

Tyran szelma da ukaz, pisze: «Niech tak będzie» —

Cierpienie, Łzy, SerceCzyż to mnie miło męczyć, — mnie samemu męka. —

Ach —

wzdycha
1225
jak to źle być czułym. — Ach, serce mi pęka.

Wierz mi: gdy pazurami grzesznika odzieram,

Nieraz ogonem, ah! ah! — łzy sobie ocieram.

Ksiądz modli się
KuszenieA wiesz, że jutro będziesz bity jako Haman?

KS. PIOTR
In nomine Patris et Filii et Spiritus Sancti, Amen.

1230
Ego te exorciso, spiritus immunde[52] —

DUCH
Księże, stój — słucham — gadam — stój — jedną sekundę!

KS. PIOTR
Gdzie jest nieszczęsny więzień, co chce zgubić duszę? —

Milczysz — Exorciso te —

DUCH
Gadam, gadam — muszę.

KS. PIOTR
1235
Kogo widziałeś?

DUCH
Więźnia.

KS. PIOTR
Jakiego?

DUCH
Grzesznika.

KS. PIOTR
Gdzie? —

DUCH
1240
Tam, w drugim klasztorze.

KS. PIOTR
W jakim?

DUCH
Dominika.

Ten grzesznik już przeklęty, prawem mnie należy.

KS. PIOTR
Kłamiesz.

DUCH
1245
On już umarły.

KS. PIOTR
Kłamiesz.

DUCH
Chory leży.

PrzekleństwoKS. PIOTR
Exorciso te —

DUCH
Gadam, gadam, skaczę — śpiewam —

1250
Tylko nie klnij — jak gadać? — dusisz — ledwie ziewam.

KS. PIOTR
Mów prawdę.

DUCH
Grzesznik chory, lata bez pamięci

I jutro rano szyję niezawodnie skręci.

KS. PIOTR
Kłamiesz.

DUCH
1255
Poświadczy godny świadek, kmotr Belzebub.

Pytaj go, męcz — niewinnej duszy mojej nie gub.

Chleb, Wino, Ciało, KrewKS. PIOTR
Jak ratować grzesznika?

DUCH
Bodajeś zdechł, klecho,

Nie powiem.

KS. PIOTR
1260
Exorciso —

DUCH
Ratować pociechą.

KS. PIOTR
Dobrze, gadaj wyraźnie — czego mu potrzeba?

DUCH
Mam chrypkę, nie wymówię.

KS. PIOTR
Mów!

DUCH
1265
Mój panie! królu!

Daj odpocząć

KS. PIOTR
Mów, czego potrzeba —

DUCH
Księżulu,

Ja tego nie wymówię.

KS. PIOTR
1270
Mów!

DUCH
He — Wina — Chleba —

KS. PIOTR
Rozumiem, Chleba Twego i Krwi Twojej, Panie —

Pójdę, i daj mi spełnić Twoje rozkazanie.

do Ducha
A teraz zabierz z sobą twe złości i błędy,

1275
Skąd wszedłeś i jak wszedłeś, idź tam i tamtędy.

Duch uchodzi
Miłosierdzie, Bóg, PrzemianaKONRAD
Dźwigasz mię! — ktoś ty? — strzeż się, sam spadniesz w te doły.

Podaje rękę — lećmy — w górę jak ptak lecę —

Mile oddycham wonią — promieniami świecę.

Któż mi dał rękę? — dobrzy ludzie i anioły;

1280
Skądże litość, wam do mnie schodzić do tych dołów?

Ludzie? — Ludźmi gardziłem, nie znałem aniołów.

Piętno, Grzech, SłowoKS. PIOTR
Módl się, bo strasznie Pańska dotknęła cię ręka:

Usta, którymiś wieczny Majestat obraził,

Te usta zły duch słowy szkaradnymi skaził;

1285
Słowa głupstwa, najsroższa dla mądrych ust męka,

Oby ci policzone były za pokutę.

Obyś o nich zapomniał —

KONRAD
Już są tam — wykute.

KS. PIOTR
Obyś, grzeszniku, nigdy sam ich nie wyczytał,

1290
Oby cię o znaczenie ich Bóg nie zapytał —

Módl się; myśl twoja w brudne obleczona słowa,

Jak grzeszna, z tronu swego strącona królowa,

Gdy w żebraczej odzieży, okryta popiołem,

Odstoi czas pokuty swojej przed kościołem,

1295
Znowu na tron powróci, strój królewski wdzieje

I większym niżli pierwej blaskiem zajaśnieje.

Usnął —

Ofiara, Modlitwa, Pokora, Miłosierdzieklęka
— Twe miłosierdzie, Panie, jest bez granic.

pada krzyżem
Panie, otom ja sługa dawny, grzesznik stary,

1300
Sługa już spracowany i niezgodny na nic.

Ten młody, zrób go za mnie sługą Twojej wiary,

A ja za jego winy przyjmę wszystkie kary.

On poprawi się jeszcze, on wsławi Twe Imię.

Módlmy się, Pan nasz dobry! Pan ofiarę przyjmie.

modli się
W bliskim kościele, za ścianą, zaczynają śpiewać pieśń Bożego Narodzenia. Nad Księdzem Piotrem Chór aniołów na nutę: «Anioł pasterzom mówił»
Anioł, Modlitwa, Grzech, Sąd, MiłosierdzieCHÓR ANIOŁÓW
głosy dziecinne
1305
Pokój temu domowi,

Spoczynek grzesznikowi.

Sługo! sługo pokorny, cichy,

Wniosłeś pokój w dom pychy.

Pokój temu domowi.

ARCHANIOŁ PIERWSZY
na nutę: «Bóg nasz ucieczką»
1310
Panie, on zgrzeszył, przeciwko Tobie zgrzeszył on bardzo.

ARCHANIOŁ DRUGI
Lecz płaczą nad nim, modlą się za nim Twoi Anieli.

ARCHANIOŁ PIERWSZY
Tych zdepc, o Panie, tych złam, o Panie, którzy Twe święte sądy pogardzą,

ARCHANIOŁ DRUGI
Ale tym daruj, co świętych sądów Twych nie pojęli.

Mędrzec, PokoraANIOŁ
Kiedym z gwiazdą nadziei

1315
Leciał świecąc Judei,

Hymn Narodzenia śpiewali Anieli:

Mędrcy nas nie widzieli,

Królowie nie słyszeli.

Pastuszkowie spostrzegli

1320
I do Betlejem biegli:

Pierwsi wieczną mądrość witali,

Wieczną władzę uznali:

Biedni, prości i mali.

ARCHANIOŁ PIERWSZY
Pan, gdy ciekawość, dumę i chytrość w sercu Aniołów, sług swych, obaczył,

1325
Duchom wieczystym, Aniołom czystym, Pan nie przebaczył.

Runęły z niebios, jak deszcz gwiaździsty, Aniołów tłumy,

I deszczem lecą za nimi co dzień mędrców rozumy.

CHÓR ANIOŁÓW
Pan maluczkim objawia,

Czego wielkim odmawia.

1330
Litość! litość! nad synem ziemi,

On był między wielkiemi,

Litość nad synem ziemi.

MiłośćARCHANIOŁ DRUGI
On sądów Twoich nie chodził badać jako ciekawy,

Nie dla mądrości ludzkiej on badał, ani dla sławy.

ARCHANIOŁ PIERWSZY
1335
On Cię nie poznał, on Cię nie uczcił, Panie nasz wielki!

On Cię nie kochał, on Cię nie wezwał, nasz Zbawicielu!

ARCHANIOŁ DRUGI
Lecz on szanował imię Najświętszej Twej Rodzicielki.

On kochał naród, on kochał wiele, on kochał wielu.

Pokora, Mędrzec, Król, PychaANIOŁ
Krzyż w złoto oprawiony

1340
Zdobi królów korony.

Na piersi mędrców błyszczy jak zorze,

A w duszę wniść nie może:

Oświeć, oświeć ich, Boże!

CHÓR ANIOŁÓW
My tak ludzi kochamy,

1345
Tak z nimi być żądamy

Wygnani od mędrków i króli,

Prostaczek nas przytuli,

Nad nim dzień, noc śpiewamy.

CHÓR ARCHANIOŁÓW
Podnieś tę głowę, a wstanie z prochu, niebios dosięże,

1350
I dobrowolnie padnie, i uczci krzyża podnóże;

Wedle niej cały świat u stóp krzyża niechaj polęże

I niech Cię wsławi, żeś sprawiedliwy i litościwy Pan nasz, o Boże!

OBADWA CHÓRY
Pokój, pokój prostocie,

Pokornej, cichej cnocie!

1355
Sługo, sługo pokorny, cichy,

Wniosłeś pokój w dom pychy,

Pokój grzesznemu sierocie.

SCENA IV. DOM WIEJSKI PODE LWOWEM
Pokój sypialny — Ewa, młoda panienka, wbiega, poprawia kwiaty przed obrazem Najświętszej Panny, klęka i modli się. Wchodzi Marcelina
Pobożność, Modlitwa, PatriotaMARCELINA[53]
Modlisz się jeszcze dotąd! — czas spać, północ biła.

EWA
Jużem się za ojczyznę moję pomodliła,

1360
Jak nauczono, i za ojca, i za mamę;

Zmówmy jeszcze i za nich[54] pacierze też same.

Matka, OjczyznaChoć oni tak daleko, ale to są dziatki

Jednej ojczyzny naszej, Polski, jednej matki.

Litwin, co dziś tu przybył, uciekł od Moskali;

1365
Strach słyszeć, co tam oni z nimi wyrabiali.

Zły car kazał ich wszystkich do ciemnicy wsadzić

I jak Herod chce całe pokolenie zgładzić.

Litwin ten bardzo ojca naszego zasmucił,

Poszedł w pole i dotąd z przechadzki nie wrócił.

1370
Mama na mszę posłała i obchód żałobny,

Bo wielu z nich umarło. — Ja pacierz osobny

Zmówię za tego, co te piosenki ogłosił;

pokazując książkę
I on także w więzieniu, jak nam gość donosił.

Te piosenki[55] czytałam; niektóre są piękne —

1375
Jeszcze pójdę, przed Matką Najświętszą uklęknę,

Pomodlę się za niego; kto wie, czy w tej chwili

Ma rodziców, żeby się za nim pomodlili.

Marcelina odchodzi
Ewa modli się i usypia
AniołANIOŁ
Lekko i cicho, jak lekkie sny zlećmy.

CHÓR ANIOŁÓW
Braciszka miłego sen rozweselmy,

1380
Sennemu pod głowę skrzydło podścielmy,

Oczami, gwiazdami, twarz mu oświećmy,

KwiatyŚpiewając i grając latajmy wiankiem,

Nad czystym, nad cichym naszym kochankiem.

Rączęta liliowe za liście splećmy,

1385
Za róże kwitnące czoła rozniećmy[56],

Spod wstążek gwiaździstych włos nasz rozwiążmy.

Rozpuśćmy w promienie, rozlejmy w wonie;

Kwitnącym, pachnącym, żyjącym wiankiem

Kochanka naszego piersi okrążmy,

1390
Kochanka naszego otulmy skronie.

Śpiewając i grając latajmy wiankiem,

Nad czystym, nad cichym naszym kochankiem.

EWA
Wizja, SenWIDZENIE
Deszczyk tak świeży, miły, cichy jak rosa,

I skąd ten deszczyk — tak czyste niebiosa,

1395
Jasne niebiosa! —

Krople zielone, kraśne — trawki, równianki[57],

Róże, lilije, wianki

Obwijają mię wkoło. — Ach, jaki sen wonny,

Sen lekki, słodki, — oby był dozgonny.

1400
Różo błyszcząca, słoneczna,

Lilijo przeczysta, mleczna!

Ty nie z ziemi: — tam rosłaś, nad białym obłokiem.

Narcyzie, jakim śnieżnym patrzysz na mnie okiem;

A te błękitne kwiaty pamiątek[58],

1405
Jak źrenice niewiniątek —

Matka BoskaPoznałam — kwiatki moje — sama polewałam,

W moim ogródku wczora nazbierałam,

I uwieńczyłam Matki Boskiej skronie,

Tam nad łóżkiem na obrazku.

1410
Widzę — to Matka Boska — cudowny blasku!

Pogląda na mnie, bierze wianek w dłonie,

Podaje Jezusowi, a Jezus dziecię

Z uśmiechem rzuca na mnie kwiecie —

Jak wypiękniały kwiatki — jak ich wiele — krocie,

1415
A wszystkie w przelocie

Szukają na powietrzu siebie,

Moje kochanki!

I same plotą się w wianki.

Jak tu mnie miło, jak w niebie;

1420
Jak tu mnie dobrze, mój Boże; —

Niech mię na zawsze ten wianek otoczy,

Niech zasnę, umrę, patrząc w te róże,

W te białe narcyzu oczy.

Róża, ta róża żyje

1425
Wstąpiła w nią dusza,

Główką lekko rusza,

Jaki ogień z niej bije.

To rumieniec żyjący — jak zorzy wniście[59].

Śmieje się, jak na uśmiech rozwija liście,

1430
Roztula między liściem dwoje ust z koralu,

Mówi, coś mówi — jak cicho, jak skromnie.

Co ty, różo, szepcesz do mnie?

Zbyt cicho, smutnie — czy to głos żalu?

Skarżysz się, żeś wyjęta z rodzinnej trawki?

1435
Nie wzięłam ciebie dla mojej zabawki,

Jam tobą skronie Matki Najświętszej wieńczyła,

Jam po spowiedzi wczora łzami cię poiła;

A z twoich ust koralu

Wylatują promieniem

1440
Iskierka po iskierce —

Czy taka światłość jest twoim pieniem?

Czego chcesz, różo miła?

RÓŻA
Weź mnie na serce.

ANIOŁOWIE
Rozwiążmy, rozplećmy anielski wianek.

RÓŻA
1445
Odwijam me skrzydła, wyplatam czoło.

ANIOŁOWIE
My w niebo do domu lećmy wesoło.

RÓŻA
Ja będę ją bawił, nim błyśnie ranek,

Na sennym jej sercu złożę me skronie:

Jak święty apostoł, Pański kochanek,

1450
Na boskim Chrystusa spoczywał łonie.

SCENA V. CELA KSIĘDZA PIOTRA
Pokora, ModlitwaKS. PIOTR
modli się leżąc krzyżem
Panie! czymże ja jestem przed Twoim obliczem? —

Prochem i niczem;

Ale gdym Tobie moję nicość wyspowiadał,

Ja, proch, będę z Panem gadał.

Wizja, Odrodzenie przez grób, Chrystus, Dziecko, Ojczyzna, Naród, Historia, Cierpienie, ŚmierćWIDZENIE
1455
Tyran wstał — Herod! — Panie, cała Polska młoda

Wydana w ręce Heroda.

Co widzę — długie, białe, dróg krzyżowych biegi,

Drogi długie — nie dojrzeć — przez puszcze[60], przez śniegi

Wszystkie na północ! — tam, tam w kraj daleki,

1460
Płyną jak rzeki.

Płyną: — ta droga prosto do żelaznej bramy[61],

Tamta jak strumień wpadła pod skałę, w te jamy[62],

A tamtej ujście w morzu. — Patrz! po drogach leci

Tłum wozów — jako chmury wiatrami pędzone,

1465
Wszystkie tam w jedną stronę.

Ach, Panie! to nasze dzieci,

Tam na północ — Panie, Panie!

Takiż to los ich — wygnanie!

I dasz ich wszystkich wygubić za młodu,

1470
I pokolenie nasze zatracisz do końca? —

Patrz! — ha! — to dziecię uszło — rośnie — to obrońca!

Wskrzesiciel narodu, —

Z matki obcej; krew jego dawne bohatery,

A imię jego będzie czterdzieści i cztery.

1475
Panie! czy przyjścia jego nie raczysz przyśpieszyć?

Lud mój pocieszyć? —

Nie! lud wycierpi. — Widzę ten motłoch — tyrany,

Zbójce — biegą — porwali — mój Naród związany

Cała Europa wlecze, nad nim się urąga —

1480
«Na trybunał!» — Tam zgraja niewinnego wciąga.

Na trybunale gęby, bez serc, bez rąk; sędzie —

To jego sędzie!

Krzyczą: «Gal, Gal sądzić będzie»

Gal w nim winy nie znalazł i — umywa ręce,

1485
KrólA króle krzyczą: «Potęp i wydaj go męce;

Krew jego spadnie na nas i na syny nasze;

Krzyżuj syna Maryi, wypuść Barabasze:

Ukrzyżuj, — on cesarza koronę znieważa,

Ukrzyżuj, — bo powiemy, żeś ty wróg cesarza».

1490
Gal wydał — już porwali — już niewinne skronie

Zakrwawione, w szyderskiej, cierniowej koronie,

Podnieśli przed świat cały; — i ludy się zbiegły —

Gal krzyczy: «Oto naród wolny, niepodległy!»

Ach, Panie, już widzę krzyż — ach, jak długo, długo

1495
Musi go nosić — Panie, zlituj się nad sługą.

Daj mu siły, bo w drodze upadnie i skona —

Krzyż ma długie, na całą Europę ramiona,

Z trzech wyschłych ludów, jak z trzech twardych drzew ukuty. —

Już wleką; już mój Naród na tronie pokuty —

1500
Rzekł: «Pragnę» — Rakus[63] octem, Borus[64] żółcią poi,

MatkaA matka Wolność u nóg zapłakana stoi.

RosjaninPatrz — oto żołdak Moskal z kopiją przyskoczył

I krew niewinną mego narodu wytoczył.

Cóżeś zrobił, najgłupszy, najsroższy z siepaczy!

1505
On jeden poprawi się, i Bóg mu przebaczy.

Mój kochanek już głowę konającą spuścił,

Wołając: «Panie, Panie, za coś mię opuścił!»

On skonał!

Słychać Chóry aniołów — daleki śpiew wielkanocnej pieśni — na koniec słychać: «alleluja! alleluja!»
Ku niebu, on ku niebu, ku niebu ulata!

1510
I od stóp jego wionęła

Biała jak śnieg szata —

Spadła, — szeroko — cały świat się w nią obwinął.

Mój kochanek na niebie, sprzed oczu nie zginął.

Jako trzy słońca błyszczą jego trzy źrenice,

1515
I ludom pokazuje przebitą prawicę.

Któż ten mąż? — To namiestnik na ziemskim padole.

Znałem go, — był dzieckiem — znałem,

Jak urósł duszą i ciałem!

On ślepy, lecz go wiedzie anioł pacholę.

1520
Mąż straszny — ma trzy oblicza,

On ma trzy czoła.

Jak baldakim rozpięta księga tajemnicza

Nad jego głową, osłania lice.

Podnóżem jego są trzy stolice.

1525
Trzy końce świata drżą, gdy on woła;

I słyszę z nieba głosy jak gromy:

WolnośćTo namiestnik wolności na ziemi widomy!

On to na sławie zbuduje ogromy

Swego kościoła!

1530
Nad ludy i nad króle podniesiony;

Na trzech stoi koronach, a sam bez korony:

A życie jego — trud trudów,

A tytuł jego — lud ludów;

Z matki obcej, krew jego dawne bohatery,

1535
A imię jego czterdzieści i cztery.

Sława! sława! sława!

zasypia
Zaświaty, Bóg, Duch, Ojciec, DzieckoANIOŁOWIE
schodzą widomie
Usnął — Wyjmijmy z ciała duszę, jak dziecinę

Senną z kolebki złotej, i zmysłów sukienkę

Lekko zwleczmy; ubierzmy w światło jak jutrzenkę

1540
I lećmy. Jasną duszę nieśmy w niebo trzecie,

Ojcu naszemu złożyć na kolanach dziecię;

Niech uświęci sennego ojcowską pieszczotą,

A przed ranną modlitwą duszę wrócim życiu,

I znowu w czystych zmysłów otulim powiciu,

1545
I znowu złożym w ciało, jak w kolebkę złotą.

SCENA VI
Pokój sypialny wspaniały — Senator obraca się na łożu i wzdycha — Dwóch Diabłów nad głową
Diabeł, Kłótnia, Dusza, SenDIABEŁ I
Spił się, a nie chce spać,

Muszę tak długo stać,

Łajdaku, cicho leż!

Czy go tam kole jeż?

DIABEŁ II
1550
Syp mu na oczy mak.

DIABEŁ I
Zasnął, wpadnę jak zwierz.

DIABEŁ II
Jako na wróbla ptak.

OBADWAJ
WążDuszę do piekła wlec,

Wężami smagać, piec.

BELZEBUB
1555
Wara!

DWAJ DIABŁY
Coś ty za kmotr?

BELZEBUB
Belzebub.

DWAJ DIABŁY
No, i cóż?

BELZEBUB
Zwierzyny mi nie płosz.

DIABEŁ I
1560
Ale gdy zaśnie łotr,

Do mnie należy sen?

BELZEBUB
Jak ujrzy noc i żar,

Srogość i mnogość kar,

Zlęknie się naszych scen;

1565
Przypomni jutro sen,

Może poprawić się,

Jeszcze daleko zgon.

DIABEŁ II
wyciągając szpony
Pozwól zabawić się —

Co ty o niego drżysz,

1570
Gdy poprawi się on,

Ja każę święcić się

I wezmę w ręce krzyż.

BELZEBUB
Jak zbyt nastraszysz raz,

Gotów przypomnieć sen,

1575
Gotów oszukać nas,

Wypuścisz ptaka z rąk.

DIABEŁ I
pokazując sennego
Ależ braciszek ten,

Ten mój najmilszy syn,

Będzież on spał bez mąk?

1580
Nie chcesz? — ja męczę sam.

Urzędnik, RosjaninBELZEBUB
Łotrze, a znasz mój czyn[65]?

Od cara zwierzchność mam!

DIABEŁ I
Pardon — cóż każesz Waść?

BELZEBUB
Możesz na duszę wpaść,

1585
Możesz ją w pychę wzdąć,

A potem w hańbę pchnąć,

Możesz w pogardzie wlec

I szyderstwami siec,

Ale o piekle cyt!

1590
My lećmy — fit, fit, fit.

odlatuje
DIABEŁ I
Więc ja za duszę cap;

Aha, łajdaku, drżysz!

DIABEŁ II
Tylko ją bierz do łap

Lekko, jak kotek mysz.

WIDZENIE SENATORA
Pycha, Chciwość, Zazdrość, Strach, Fałsz, Plotka, Urzędnik, Rosjanin, Dworzanin, DwórSENATOR
przez sen
1595
Pismo! — to dla mnie — reskrypt Jego Carskiej Mości!

Własnoręczny, — ha! ha! ha! — rubli sto tysięcy.

Order! — gdzie — lokaj, przypnij — tu. Tytuł książęcy!

A! — a! — Wielki Marszałku; a! — pękną z zazdrości:

przewraca się
Do Cesarza! — przedpokój — oni wszyscy stoją;

1600
Nienawidzą mnie wszyscy, kłaniają się, boją.

Marszałek — Grand Contrôleur[66] — ledwie poznasz, w masce.

Ach, jakie lube szemrania,

Dokoła lube szemrania:

Senator w łasce, w łasce, w łasce, w łasce, w łasce.

1605
Ach, niech umrę, niech umrę śród tego szemrania,

Jak śród nałożnic moich łaskotania!

Każdy się kłania,

Jestem duszą zebrania.

Patrzą na mnie, zazdroszczą — nos w górę zadzieram:

1610
O rozkoszy! umieram, z rozkoszy umieram!

przewraca się
Dwór, Dworzanin, Urzędnik, Rosjanin, Strach, Tchórzostwo, Zemsta, Plotka, ŚmiechCesarz! — Jego Imperatorska Mość — a! Cesarz wchodzi,

A! — co? — nie patrzy! zmarszczył brwi — spojrzał ukosem?

Ach! — Najjaśniejszy Panie — ach! — nie mogę głosem —

Głos mi zamarł — ach, dreszcz, pot, — ach! dreszcz ziębi, chłodzi. —

1615
Ach, Marszałek! — co? do mnie odwraca się tyłem.

Tyłem, a! senatory, dworskie urzędniki!

Ach, umieram, umarłem, pochowany, zgniłem,

I toczą mię robaki, szyderstwa, żarciki.

Uciekają ode mnie. Ha! jak pusto! głucho.

1620
Szambelan szelma, szelma! patrz, wyszczyrza zęby —

Dbrum — ten uśmiech jak pająk wleciał mi do gęby.

spluwa
Jaki dźwięk! — to kalambur — o brzydka mucho;

opędza koło nosa
Lata mi koło nosa

Jak osa,

1625
I epigramy, żarciki, przytyki,

Te szmery, — ach, to świerszcze wlazły mi w ucho:

Moje ucho, moje ucho!

wytrząsa palcem ucho
Jaki szmer — kamerjunkry świszczą jak puszczyki,

Damy ogonem skrzeczą jak grzechotniki,

1630
Jaki okropny szmer! śmiechy! wrzaski:

Senator wypadł z łaski, z łaski! z łaski, z łaski.

pada z łóżka na ziemią
Zaświaty, Piekło, Dusza, Pies, Sumienie, Grzech, CiałoDIABŁY
zstępują widomie
Teraz duszę ze zmysłów wydrzem, jak z okucia

Psa złego; lecz nie całkiem, nałożym kaganiec,

Na wpół zostawim w ciele, by nie tracił czucia;

1635
Drugą połowę wleczmy aż na świata kraniec,

Gdzie się doczesność kończy, a wieczność zaczyna,

Gdzie z sumnieniem graniczy piekielna kraina;

I złe psisko uwiążem tam, na pograniczu:

Tam pracuj, ręko moja, tam świstaj, mój biczu.

1640
Nim trzeci kur zapieje, musim z tej męczarni

Wrócić zmordowanego, skalanego ducha;

Znowu przykuć do zmysłów jako do łańcucha,

I znowu w ciele zamknąć jako w brudnej psiarni.

Salon, WarszawaSCENA VII. SALON WARSZAWSKI
Kilku wielkich Urzędników, kilku wielkich Literatów, kilka Dam wielkiego tonu, kilku Jenerałów i Sztabsoficerow; wszyscy incognito piją herbatę przy stoliku — bliżej drzwi kilku Młodych ludzi i dwóch Starych Polaków. Stojący rozmawiają z żywością — towarzystwo stolikowe mówi po francusku, przy drzwiach po polsku
Zbrodnia, Cierpienie, NaródPRZY DRZWIACH
ZENON NIEMOJEWSKI
do Adolfa
To i u was na Litwie toż samo się dzieje?

ADOLF
1645
Ach, u nas gorzej jeszcze, u nas krew się leje!

NIEMOJEWSKI
Krew?

ADOLF
Nie na polu bitwy, lecz pod ręką kata,

Nie od miecza, lecz tylko od pałki i bata.

Rozmawiają ciszej
Dworzanin, DamaPRZY STOLIKU
HRABIA
To bal był taki świetny, i wojskowych wiele?

FRANCUZ
1650
Ja słyszałem, że było pusto jak w kościele.

DAMA
Owszem, pełno —

HRABIA
I świetny?

DAMA
O tym mówić długo.

KAMERJUNKIER
Służono najniezgrabniej, choć z liczną usługą;

1655
Nie miałem szklanki wina, ułamku pasztetu,

Tak zawalono całe wniście do bufetu.

DAMA I
W sali tańców zgoła nic nie ugrupowano,

Jak na raucie angielskim po nogach deptano.

DAMA II
Bo to był tylko jeden z prywatnych wieczorów.

SZAMBELAN
1660
Przepraszam, bal proszony — mam dotąd bilety.

wyjmuje inwitacje[67] i pokazuje, wszyscy przekonywają się
DAMA I
Tym gorzej; pomieszano grupy, toalety,

Nie można było zgoła ocenić ubiorów.

DAMA II
Odtąd jak Nowosilcow wyjechał z Warszawy,

Nikt nie umie gustownie urządzić zabawy:

1665
Nie widziałam pięknego balu ani razu.

On umiał ugrupować bal na kształt obrazu;

Słychać między mężczyznami śmiech
DAMA I
Śmiejcie się, Państwo, mówcie, co się wam podoba,

A była to potrzebna w Warszawie osoba.

Naród, PatriotaPRZY DRZWIACH
JEDEN Z MŁODYCH
Cichowski uwolniony?

ADOLF
1670
Ja znam Cichowskiego.

Właśnie byłem, chciałem się dowiedzieć od niego,

Żeby między naszymi na Litwie rozgłosić.

ZENON NIEMOJEWSKI
My powinniśmy z sobą łączyć się i znosić;

Inaczej, rozdzieleni, wszyscy zginiem marnie.

gadają ciszej
MŁODA DAMA
przy nich stojąca
1675
A jakie on okropne wytrzymał męczarnie!

rozmawiają
PRZY STOLIKU
Literat, DamaJENERAŁ
do Literata
Ale przeczytaj wreszcie — dajże się uprosić.

LITERAT
Ja nie umiem na pamięć.

JENERAŁ
Zwykłeś z sobą nosić.

Masz przy sobie pod frakiem — a — widzę okładki:

1680
Damy chcą słyszeć.

LITERAT
Damy? — a! — to literatki.

Więcej wierszy francuskich na pamięć umieją

Niźli ja.

JENERAŁ
idzie mówiąc z Damami
Tylko niechaj Panie się nie śmieją.

DAMA
1685
Macie robić lekturę? — przepraszam — choć umiem

Po polsku, ale polskich wierszy nie rozumiem.

JENERAŁ
do Oficera
Ma racyję po części, bo nudne po trochu.

pokazuje na Literata
Opiewa tysiąc wierszy o sadzeniu grochu.

do Literata
Czytajże, jeśli ciebie nie będziem słuchali —

1690
To patrz —

pokazując na drugiego Literata
ten nam gazeciarz swe rymy wypali.

Śliczna byłaby wszystkim słuchaczom przysługa.

Patrz, jak się on zaprasza, jak śmieje się, mruga;

I usta już otworzył jak zdechłą ostrygę,

1695
I oko zwrócił wielkie i słodkie jak figę.

LITERAT
do siebie
Wychodzą —

do Jenerała
Długie wiersze, ja bym piersi strudził.

JENERAŁ
do Oficera
Dobrze, że nie chce czytać, boby nas zanudził.

MŁODA DAMA
oddzielając się od grupy młodszej, ode drzwi, do stolika
A to jest rzecz okropna — słuchajcie, Panowie!

do Adolfa
1700
Niechaj Pan tym Ichmościom o Cichowskim powie.

OFICER WYŻSZY
Cichowski wypuszczony?

HRABIA
Przesiedział lat tyle

W więzieniu —

TchórzostwoSZAMBELAN
Ja myśliłem, że leżał w mogile.

do siebie
1705
O takich rzeczach słuchać nie bardzo bezpiecznie,

A wyjść w środku powieści byłoby niegrzecznie.

wychodzi
HRABIA
Wypuszczony? — to dziwna.

ADOLF
Nie znaleźli winy.

Władza, Dworzanin, ZdradaMISTRZ CEREMONII
Któż tu mówi o winach; — są inne przyczyny —

1710
Kto długo był w więzieniu, widział, słyszał wiele —

A rząd ma swe widoki, ma głębokie cele,

Które musi ukrywać. — To jest rzecz rządowa —

Tajniki polityczne — myśl gabinetowa.

To się tak wszędzie dzieje — są tajniki stanu —

1715
Ale Pan z Litwy, — a! a! — to jest dziwno Panu.

Panowie na wsi, to tak chcecie o cesarstwie

Wiedzieć wszystko, jak gdyby o swym gospodarstwie.

uśmiecha się
PolakKAMERJUNKIER
Pan z Litwy, i po polsku? nie pojmuję wcale —

Ja myśliłem, że w Litwie to wszystko Moskale.

1720
O Litwie, dalibógże! mniej wiem niż o Chinach —

Constitutionnel coś raz pisał o Litwinach,

Ale w innych gazetach francuskich ni słowa.

NaródPANNA
do Adolfa
Niech Pan opowie, — to rzecz ważna, narodowa.

STARY POLAK
Znałem starych Cichowskich, uczciwa rodzina;

1725
Oni są z Galicyi. Słyszałem, że syna

Wzięli i zamorzyli: — mój krewny daleki!

Nie widziałem go dawno, Niewola— o ludzie! o wieki!

Trzy pokolenia przeszły, jak nas przemoc dręczy;

Męczyła ojców naszych, — dzieci, wnuków męczy!

ADOLF
Wszyscy zbliżają się i słuchają
1730
Dziecko, MłodośćZnałem go będąc dzieckiem; — był on wtenczas młody,

Żywy, dowcipny, wesół i sławny z urody;

Był duszą towarzystwa; gdzie się tylko zjawił.

Wszystkich opowiadaniem i żartami bawił;

Lubił dzieci, i często brał mię na kolana,

1735
U dzieci miał on tytuł «wesołego pana».

Pamiętam włosy jego, — nieraz ręce moje

Plątałem w jasnych włosów kędzierzawe zwoje.

Wzrok pamiętam, — musiał być wesoły, niewinny,

Bo kiedy patrzył na nas, zdawał się dziecinny;

1740
I patrząc na nas, wabił nas do swej źrenicy,

Patrząc nań, myśleliśmy, żeśmy rówiennicy.

On wtenczas miał się żenić; — pomnę, że przynosił

Dzieciom dary swej przyszłej i na ślub nas prosił.

Potem długo nie przyszedł, i mówiono w domu,

1745
Że nie wiedzieć gdzie zniknął, umknął po kryjomu,

Szuka rząd, ale śladu dotąd nie wytropił, —

Na koniec powiedziano: zabił się, utopił.

Policyja dowodem stwierdziła domysły,

Znaleziono płaszcz jego nad brzegami Wisły;

1750
Przyniesiono płaszcz żonie — poznała — on zginął;

Trupa nie znaleziono — i tak rok przeminął.

Dlaczegóż on się zabił? — pytano, badano,

Żałowano, płakano; wreszcie — zapomniano.

WięzieńI minęło dwa lata. Jednego wieczora

1755
Więźniów do Belwederu wiedziono z klasztora.

Wieczór ciemny i dżdżysty; — nie wiem, czy przypadkiem,

Czy umyślnie ktoś był tej procesyi świadkiem;

Może jeden z odważnych warszawskich młodzieńców,

Którzy śledzą pobytu i nazwiska jeńców:

1760
Warty stały w ulicach, głucho było w mieście —

Wtem ktoś zza muru krzyknął: «Więźnie, kto jesteście?»

Sto ozwało się imion; — śród nich dosłyszano

Jego imię, i żonie nazajutrz znać dano.

Pisała i latała, prosiła, błagała,

1765
Lecz prócz tego imienia — nic nie posłyszała.

I znowu lat trzy przeszło bez śladu, bez wieści.

Lecz nie wiedzieć kto szerzył w Warszawie powieści,

Że on żyje, że męczą, że przyznać się wzbrania

I że dotąd nie złożył żadnego wyznania;

1770
Że mu przez wiele nocy spać nie dozwolano,

Że karmiono śledziami i pić nie dawano;

Że pojono opijum, nasyłano strachy,

Larwy; że łaskotano w podeszwy, pod pachy —

Lecz wkrótce innych wzięto, o innych zaczęli

1775
Mówić; żona płakała, wszyscy zapomnieli.

Aż niedawno przed domem żony w nocy dzwonią —

Otworzono: Oficer i żandarm pod bronią,

I więzień. — On — każą dać pióra i papieru;

Podpisać, że wrócony żywy z Belwederu.

1780
Wzięli podpis, i palcem pogroziwszy: «Jeśli

Wydasz…» — i nie skończyli; jak weszli, odeszli.

To on był. — Biegę widzieć, przyjaciel ostrzega:

«Nie idź dzisiaj, bo spotkasz pod wrotami szpiega».

Idę nazajutrz, w progu policejskie draby;

1785
Idę w tydzień, on sam mię nie przyjmuje, słaby.

Aż niedawno za miastem w pojeździe spotkałem —

Powiedziano, że to on, bo go nie poznałem.

Przemiana, CierpienieUtył, ale to była okropna otyłość:

Wydęła go zła strawa i powietrza zgniłość;

1790
Policzki mu nabrzmiały, pożółkły i zbladły,

W czole zmarszczki pół wieku, włosy wszystkie spadły.

Witam, on mię nie poznał, nie chciał mówić do mnie,

Mówię, kto jestem, patrzy na mnie bezprzytomnie.

Gdym dawnej znajomości szczegóły powiadał,

1795
OkoWtenczas on oczy we mnie utopił i badał.

Ach! wszystko, co przecierpiał w swych męczarniach dziennych,

I wszystko, co przemyślił w swych nocach bezsennych,

Wszystko poznałem w jednej chwili z jego oka;

Bo na tym oku była straszliwa powłoka.

1800
Źrenice miał podobne do kawałków szklanych,

Które zostają w oknach więzień kratowanych,

Których barwa jest szara jak tkanka pajęcza,

A które, patrząc z boku, świecą się jak tęcza:

I widać w nich rdzę krwawą, iskry, ciemne plamy,

1805
Ale ich okiem na wskroś przebić nie zdołamy:

Straciły przezroczystość, lecz widać po wierzchu,

Że leżały w wilgoci, w pustkach, w ziemi, w zmierzchu.

W miesiąc poszedłem znowu, myśliłem, że zdoła

Rozpatrzyć się na świecie i pamięć przywoła.

1810
Lecz tyle tysięcy dni był pod śledztwa próbą,

Tyle tysięcy nocy rozmawiał sam z sobą,

Tyle lat go badały mękami tyrany,

Tyle lat otaczały słuch mające ściany;

A całą jego było obroną — milczenie,

1815
A całym jego były towarzystwem — cienie;

Że już się nie udało wesołemu miastu

Zgładzić w miesiąc naukę tych lat kilkunastu.

Słońce zda mu się szpiegiem, dzień donosicielem,

Domowi[68] jego strażą, gość nieprzyjacielem.

1820
Jeśli do jego domu przyjdzie kto nawiedzić,

Na klamki trzask on myśli zaraz: idą śledzić;

Odwraca się i głowę na ręku opiera,

Zdaje się, że przytomność, moc umysłu zbiera:

Ścina usta, by słowa same nie wypadły,

1825
Oczy spuszcza, by szpiegi z oczu co nie zgadły.

Pytany, myśląc zawsze, że jest w swym więzieniu,

Ucieka w głąb pokoju i tam pada w cieniu,

Krzycząc zawsze dwa słowa: «Nic nie wiem, nie powiem!»

I te dwa słowa — jego stały się przysłowiem;

1830
I długo przed nim płacze na kolanach żona

I dziecko, nim on bojaźń i wstręt swój pokona.

Naród, Historia, PolakPrzeszłą niewolę lubią opiewać więźniowie;

Myśliłem, że on ją nam najlepiej opowie,

Wyda na jaw spod ziemi i spod straży zbirów

1835
Dzieje swe, dzieje wszystkich Polski bohatyrów: —

Bo teraz Polska żyje, kwitnie w ziemi cieniach,

Jej dzieje na Sybirze, w twierdzach i więzieniach.

I cóż on na pytania moje odpowiedział?

Że o swoich cierpieniach sam już nic nie wiedział,

1840
Nie pomniał. — Jego pamięć zapisana cała

Jak księga herkulańska pod ziemią spróchniała:

Sam autor zmartwychwstały nie umie w niej czytać,

Rzekł tylko: «Będą o to Pana Boga pytać,

On to wszystko zapisał, wszystko mnie opowie».

Adolf łzy ociera
Długie milczenie
Poezja, LiteratDAMA MŁODA
do Literata
1845
Czemu to o tym pisać nie chcecie, Panowie?

HRABIA
Niech to stary Niemcewicz w pamiętniki wsadzi:

On tam, słyszałem, różne szpargały gromadzi.

LITERAT I
To historyja!

LITERAT II
Straszna.

KAMERJUNKIER
1850
Dalbóg, wyśmienita.

Literat, PoezjaLITERAT I
Takich dziejów słuchają, lecz kto je przeczyta?

I proszę, jak opiewać spółczesne wypadki;

Zamiast mitologiji są naoczne świadki.

Potem, jest to wyraźny, święty przepis sztuki,

1855
Że należy poetom czekać — aż — aż —

JEDEN Z MŁODZIEŻY
Póki? —

Wieleż lat czekać trzeba, nim się przedmiot świeży

Jak figa ucukruje, jak tytuń uleży?

LITERAT I
Nie ma wyraźnych reguł.

LITERAT II
1860
Ze sto lat.

LITERAT I
To mało!

LITERAT III
Tysiąc, parę tysięcy —

Polak, NaródLITERAT IV
A mnie by się zdało,

Że to wcale nie szkodzi, że przedmiot jest nowy,

1865
Szkoda tylko, że nie jest polski, narodowy.

Nasz naród się prostotą, gościnnością chlubi,

Nasz naród scen okropnych, gwałtownych nie lubi; —

Śpiewać, na przykład, wiejskich chłopców zalecanki.

Trzody, cienie — Sławianie, my lubim sielanki.

DwórLITERAT I
1870
Spodziewam się, że Panu przez myśl nie przejedzie,

Aby napisać wierszem, że ktoś jadał śledzie.

Ja mówię, że poezji nie ma bez poloru,

A polor być nie może tam, gdzie nie ma dworu:

Dwór to sądzi o smaku, piękności i sławie;

1875
Ach, ginie Polska! dworu nie mamy w Warszawie.

MISTRZ CEREMONII
Nie ma dworu! — a to mię dziwi niepomału,

Przecież ja jestem mistrzem ceremonijału.

SzlachcicHRABIA
cicho do Mistrza
Gdybyś Namiestnikowi wyrzekł za mną słówko,

Moja żona byłaby pierwszą pokojówką.

głośno
1880
Ale próżno, nie dla nas wysokie urzędy!

Arystokracja tylko ma u dworu względy.

DRUGI HRABIA
niedawno kreowany[69] z mieszczan
Arystokracja zawsze swobód jest podporą,

Niech państwo przykład z Wielkiej Brytaniji biorą.

Zaczyna się kłótnia polityczna — młodzież wychodzi
Naród, Przywódca, PozoryPIERWSZY Z MŁODYCH
A łotry! — o, to kija!

A *** G ***
1885
O, to stryczka, haku!

Ja bym im dwór pokazał, nauczyłbym smaku.

N***
Patrzcie, cóż my tu poczniem, patrzcie, przyjaciele,

Otóż to jacy stoją na narodu czele.

WYSOCKI
Powiedz raczej: na wierzchu. Nasz naród jak lawa,

1890
Z wierzchu zimna i twarda, sucha i plugawa,

OgieńLecz wewnętrznego ognia sto lat nie wyziębi;

Plwajmy na tę skorupę i zstąpmy do głębi.

odchodzą
SCENA VIII. PAN SENATOR
W Wilnie — sala przedpokojowa; na prawo drzwi do sali komisji śledczej, gdzie prowadzą więźniów i widać ogromne pliki papierów — w głębi drzwi do pokojów Senatora, gdzie słychać muzykę — czas po obiedzie — u okna siedzi Sekretarz nad papierami; dalej nieco na lewo stolik, gdzie grają w wiska — Nowosilcow pije kawę; koło niego szambelan Bajkow, Pelikan i jeden Doktor — u drzwi warta i kilku Lokajów nieruchomych
Dworzanin, Urzędnik, Fircyk, ZbrodniarzSENATOR
do Szambelana
Diable! quelle corvée![70] — przecież po obiedzie.

DamaLa princesse[71] nas z[a]wiodła i dziś nie przyjedzie.

1895
Zresztą, en fait des dames[72], stare, albo głupie: —

Gadać, imaginez-vous[73], o sprawach przy supie[74]!

Je jure[75], tych patryjotków nie mieć à ma table,

Avec leur franc parler et leur ton détestable.

Figurez-vous[76] — ja gadam o strojach, kasynie,

1900
A moja kompanija o ojcu, o synie: —

«On stary, on zbyt młody, Panie Senatorze,

On kozy znieść nie może, Panie Senatorze,

On prosi spowiednika, on chce widzieć żonę,

On…» — Que sais-je![77] — piękny dyskurs[78] w obiady proszone.

1905
Il y a de quoi[79] oszaleć, muszę skończyć sprawę

I uciec z tego Wilna w kochaną Warszawę[80].

Monseigneur[81] mnie napisał de revenir bientôt[82],

On się beze mnie nudzi, a ja z tą hołotą —

Je n'en puis plus[83] —

Próżność, Służalczość, ZbrodniarzDOKTOR
podchodząc
1910
Mówiłem właśnie, Jaśnie Panie,

Że ledwie rzecz zaczęta, i sprawa w tym stanie,

W jakim jest chory, kiedy lekarz go nawiedzi

I zrobi anagnosin[84]. Mnóstwo uczniów siedzi,

Tyle było śledzenia, żadnego dowodu;

1915
Jeszcześmy nie trafili w samo jądro wrzodu.

Cóż odkryto? wierszyki! ce sont de maux légers,

Ce sont, można powiedzieć, accidents passagers[85];

Ale osnowa spisku dotąd jest tajemną,

I…

SENATOR
z urazą
1920
Tajemną? — to, widzę, Panu w oczach ciemno!

I nie dziw, po obiedzie — więc, signor Dottore,

Adio, bona notte[86] — dzięki za perorę!

Tajemną! sam śledziłem i ma być tajemną?

I vous osez[87], Docteur, mówić tak przede mną?

1925
Któż kiedy widział formalniejsze śledztwa?

pokazując papiery
Wyznania dobrowolne, skargi i świadectwa,

Wszystko jest, i tu cały spisek świętokradzki

Stoi spisany jasno jak ukaz senacki[88]. —

Tajemną! — za te nudy, owóż co mam w zysku.

DOKTOR
1930
Jaśnie Panie, excusez[89], któż wątpi o spisku!

Właśnie mówią — że…

Zbrodniarz, Urzędnik, Chciwość, Władza, Zbrodnia, Szantaż, DzieckoLOKAJ
Człowiek kupca Kanissyna

Czeka i jakiś Panu rejestr[90] przypomina.

SENATOR
Rejestr? jaki tam rejestr? — kto?

SługaLOKAJ
1935
Kupiec Kanissyn,

Co mu Pan przyjść rozkazał…

SENATOR
Idźże precz, sukisyn!

Widzisz, że ja zajęty.

SłużalczośćDOKTOR
do Lokajów
A głupie bestyje!

1940
Przychodzić — Pan Senator, widzisz, kawę pije.

SEKRETARZ
wstając od stolika
On powiada, że jeśli Pan zapłatę zwleka,

On zrobi proces.

SENATOR
Napisz grzecznie, niechaj czeka.

zamyśla się
A propos — ten Kanissyn — trzeba mu wziąć syna

1945
Pod śledztwo — Oj, to ptaszek!

SEKRETARZ
To mały chłopczyna.

SENATOR
OgieńOni wszyscy mali, ale patrz w ich serce; —

Najlepiej ogień zgasić, dopóki w iskierce.

SEKRETARZ
Syn Kanissyna w Moskwie.

SENATOR
1950
W Moskwie? — a, voyez-vous[91],

Emisaryjusz klubów[92]. — Czas zabieżeć temu,

Wielki czas.

SEKRETARZ
On podobno u kadetów służy.

SENATOR
U kadetów? — voyez-vous, on tam wojsko burzy.

SEKRETARZ
1955
Dzieckiem z Wilna wyjechał.

SENATOR
Oh! cet incendiaire[93],

Ma tu korespondentów.

do Sekretarza
Ce n'est pas ton affaire[94];

Rozumiesz! — Hej, dyżurny! — We dwadzieście cztery

1960
Godzin wysłać kibitkę i zabrać papiery.

Zresztą ojciec lękać się nas nie ma przyczyny,

Jeśli syn dobrowolnie przyzna się do winy.

Pochlebstwo, SłużalczośćDOKTOR
Właśnie jak miałem honor mówić Jaśnie Panu,

Są tam ludzie różnego i wieku, i stanu; —

1965
To najniebezpieczniejsze jest spisku symptoma,

A wszystkim rusza pewna sprężyna kryjoma,

Którą…

SENATOR
z urazą
Kryjoma?

DOKTOR
Mówię, tajemnie skrywana,

1970
Odkryta dzięki przezorności Jaśnie Pana.

Senator odwraca się
do siebie
To szatan niecierpliwy, — z tym człowiekiem bieda!

Mam tyle ważnych rzeczy; wymówić mi nie da.

PELIKAN
do Senatora
Co Pan Senator każe z Rollisonem robić?

SENATOR
Jakim?

PELIKAN
1975
Co to na śledztwie musiano go obić.

SENATOR
Eh bien?[95]

PELIKAN
On zachorował.

SENATOR
Wieleż kijów dano?

PELIKAN
Byłem przy śledztwie, ale tam nie rachowano —

1980
Pan Botwinko śledził go.

BAJKOW
Pan Botwinko; cha, cha —

O! nieprędko on kończy, gdy się raz rozmacha.

Ja zaręczam, że on go opatrzył nieszpetnie —

Parions[96], że mu wyliczył najmniej ze trzy setnie.

SENATOR
zadziwiony
1985
Trois cents coups et vivant? trois cents coups, le coquin,

Trois cents coups sans mourir, — quel dos de jacobin![97]

Myśliłem, że w Rosyi la vertu cutanée

Surpasse tout — ten łotr ma une peau mieux tannée!

Je n'y conçois rien! — ha, ha, ha, ha, mon ami![98]

do grającego w wiska, który czeka na swego kompana
1990
Polaki nam odbiorą nasz handel skórami.

Un honnête soldat en serait mort dix fois!

Quel rebelle![99] —

podchodzi do stolika
Dla Pana mam un homme de bois[100] —

Chłopiec drewniany; dał mu sam Botwinko kije.

1995
Trzysta kijów dziecięciu — figurez-vous?[101] żyje!

do Pelikana
Nic nie wyznał?

PELIKAN
Prawie nic; — zęby tylko zaciął,

Krzyczy, że nie chce skarżyć niewinnych przyjaciół.

Ale z tych kilku słówek odkrywa się wiele —

2000
Widać, że ci uczniowie — jego przyjaciele.

SENATOR
C’est juste[102]: jaki upór!

Historia, SzkołaDOKTOR
Właśnie powiadałem

Jaśnie Panu, że młodzież zarażają szałem,

Ucząc ich głupstw: na przykład, starożytne dzieje!

2005
Któż nie widzi, że młodzież od tego szaleje.

SENATOR
wesoło
Vous n'aimez pas l'histoire, — ha, ha, un satirique

Aurait dit, że boisz się devenir historique[103].

PochlebstwoDOKTOR
I owszem, uczyć dziejów, niech się młodzież dowie,

Co robili królowie, wielcy ministrowie…

SENATOR
2010
C'est juste.

DOKTOR
ucieszony
Właśnie mówię, widzi Pan Dobrodziéj,

Że jest sposób wykładać dzieje i dla młodzi.

Lecz po co zawsze prawić o republikanach.

Zawsze o Ateńczykach, Spartanach, Rzymianach.

PELIKAN
do jednego ze swoich towarzyszów, pokazując Doktora
2015
Patrz, patrz, jak za nim łazi pochlebca przeklęty,

I wścibi się mu w łaskę — co to za wykręty!

podchodzi do Doktora
Ale cóż o tym mówić, czy to teraz pora;

Zważ no, czy można nudzić pana Senatora.

LOKAJ
do Senatora
Czy Pan rozkaże wpuścić te panie — kobiety —

2020
Pan wie — co wysiadają tu co dzień z karety —

Jedna ślepa, a druga —

Zbrodniarz, Kaleka, Wdowa, MatkaSENATOR
Ślepa? któż to ona?

LOKAJ
Pani Rollison

PELIKAN
Matka tego Rollisona.

LOKAJ
2025
Co dzień tu są.

SENATOR
Odprawić było —

DOKTOR
Z Panem Bogiem!

LOKAJ
Odprawiamy, lecz siada i skwierczy pod progiem.

Kazaliśmy brać w areszt, — ze ślepą kobiétą

2030
Trudno iść, lud się skupił, żołnierza wybito.

Czy mam wpuścić?

SENATOR
E! rady sobie dać nie umiesz —

Wpuścić, tylko aż do pół schodów — czy rozumiesz?

A potem ją sprowadzić — aż w dół — o tak tęgo;

z gestem
2035
Żeby nas nie nudziła więcej swą włóczęgą.

Drugi Lokaj wchodzi i oddaje list Bajkowowi
No, czegóż stoisz, pójdźże —

BAJKOW
Elle porte une lettre[104].

oddaje list
SENATOR
Któż by to za nią pisał[105]?

BAJKOW
La princesse peut-être[106].

SENATOR
czyta
2040
Księżna! skąd jej to przyszło? na kark mi ją wpycha.

Avec quelle chaleur![107] — Wpuścić ją, do licha.

Wchodzą dwie Damy i Ksiądz Piotr
PELIKAN
do Bajkowa
To stara czarownica, mère de ce fripon[108].

Śmiech, Rozpacz, Władza, Strach, Matka, Kaleka, Urzędnik, SzantażSENATOR
grzecznie
Witam, witam, któraż z pań jest pani Rollison?

P. ROLLISON
z płaczem
— Ja — mój syn! Panie Dobrodzieju…

SENATOR
2045
Proszę — chwilę,

Pani masz list, a po cóż przyszło tu Pań tyle?

DRUGA DAMA
Nas dwie.

SENATOR
do Drugiej
I po cóż Panią mam tu honor witać?

DRUGA
Pani Rollison trudno drogi się dopytać,

2050
Nie widzi. —

SENATOR
Ha! nie widzi — a to wącha może?

Bo co dzień do mnie trafia.

DRUGA
Ja tu ją przywożę,

Ona sama i stara, i nie bardzo zdrowa.

P. ROLLISONOWA
2055
Na Boga…!

SENATOR
Cicho.

do Drugiej
Pani któż jesteś?

DRUGA
Kmitowa.

SENATOR
Lepiej siedź w domu i miej o synach staranie,

2060
Jest na nich podejrzenie.

KMITOWA
bladnąc
Jak to, jak to? Panie!

Senator śmieje się
Matka, Wdowa, Rozpacz, Więzień, PrzemocP. ROLLISONOWA
Panie! litość — ja wdowa! Panie Senatorze!

Słyszałam, że zabili — czyż można, mój Boże!

Moje dziecko! — Ksiądz mówi, że on jeszcze żyje;

2065
Ale go biją, Panie! któż dzieci tak bije! —

Jego zbito — zlituj się — po katowsku zbito.

płacze
SENATOR
Gdzie? kogo? — gadaj przecie po ludzku, kobiéto.

P. ROLLISONOWA
Kogo? ach, dziecko moje! Mój Panie — ja wdowa —

Ach, wieleż to lat, póki człek dziecko wychowa!

2070
Mój Jaś już drugich uczył; niech Pan wszystkich spyta,

Jak on uczył się dobrze. — Ja biedna kobiéta!

On mnie żywił ze swego szczupłego dochodu —

Ślepa, on był mnie okiem — Panie, umrę z głodu.

SENATOR
Kto poplótł, że go bili, nie wyjdzie na sucho.

2075
Kto mówił?

P. ROLLISONOWA
Kto mnie mówił? ja mam matki ucho.

Ja ślepa; teraz w uchu cała moja dusza,

Dusza matki. — Wiedli go wczora do ratusza;

Słyszałam —

SENATOR
2080
Wpuszczono ją?

P. ROLLISONOWA
Wypchnęli mię z progu

I z bramy, i z dziedzińca. Siadłam tam na rogu,

Pod murem; — mury grube, — przyłożyłam ucho —

Tam siedziałam od rana. — W północ, w mieście głucho,

2085
Słucham — w północ, tam z muru — nie, nie zwodzę siebie;

Słyszałam go, słyszałam, jak Pan Bóg na niebie;

Ja głos jego słyszałam uszami własnemi —

Cichy, jakby spod ziemi, jak ze środka ziemi. —

I mój słuch wszedł w głąb muru, daleko, głęboko;

2090
Słyszałam, męczono go —

SENATOR
Jak w gorączce bredzi!

Ale tam, moja Pani, wielu innych siedzi?

Zbrodniarz, Zbrodnia, Cierpienie, Śmiech, Rozpacz, Serce, Urzędnik, FircykP. ROLLISONOWA
Jak to? — czyż to nie był głos mojego dziecięcia?

Niema owca pozna głos swojego jagnięcia

2095
Śród najliczniejszej trzody — ach, to był głos taki! —

Ach, dobry Panie, żebyś słyszał raz głos taki,

Ty byś już nigdy w życiu spokojnie nie zasnął!

SENATOR
Syn Pani zdrów być musi, gdy tak głośno wrzasnął.

P. ROLLISONOWA
pada na kolana
Jeśli masz ludzkie serce…

Otwierają się drzwi od sali — słychać muzykę, — wbiega Panna ubrana jak na bal
PANNA
2100
Monsieur le Sénateur —

Oh! je vous interromps, on va chanter le choeur

De «Don Juan»; et puis le concerto de Herz…[109]

SENATOR
Herz! choeur! tu także była mowa około serc[110].

Vous venez à propos, vous belle comme un coeur.

2105
Moment sentimental! il pleut ici des coeurs[111].

do Bajkowa
Żeby le grand-duc Michel[112] ten kalambur wiedział,

Ma foi[113], to już bym dawno w radzie państwa siedział.

do Panny
J'y suis — dans un moment[114].

P. ROLLISONOWA
Panie, nie rzucaj nas

2110
W rozpaczy, ja nie puszczę —

chwyta za suknię
PANNA
Faites-lui donc grâce![115]

SENATOR
Diable m'emporte[116], jeśli wiem, czego chce ta jędza.

P. ROLLISONOWA
Chcę widzieć syna.

SENATOR
z przyciskiem
Cesarz nie pozwala.

KS. PIOTR
2115
Księdza!

P. ROLLISONOWA
Księdza przynajmniej poszlij, syn mój prosi księdza.

Może kona; — gdy ciebie płacz matki nie wzruszy,

Bój się Boga, dręcz ciało, ale nie gub duszy.

FałszSENATOR
C'est drôle[117]; — kto te po mieście wszystkie plotki nosi,

2120
Kto WaćPani powiedział, że on księdza prosi?

P. ROLLISONOWA
pokazując Księdza Piotra
Ten ksiądz poczciwy mówił; on tygodni tyle

Biega, błaga, lecz nie chcą wpuścić i na chwilę.

Spytaj księdza, on powie…

SENATOR
patrząc bystro na Księdza
To on wie? — poczciwy! —

2125
ReligiaNo zgoda, zgoda, — dobrze, — Cesarz sprawiedliwy;

Cesarz księży nie wzbrania, owszem sam posyła,

Aby do moralności młodzież powróciła.

Nikt jak ja religiji nie ceni, nie lubi —

wzdycha
Ach, ach, brak moralności, to, to młodzież gubi.

2130
Eh bien[118], żegnam więc Panie.

P. ROLLISONOWA
do Panny
Ach, Panienko droga!

Wstaw się ty jeszcze za mną, ach, na rany Boga!

Mój syn mały; — rok siedzi o chlebie i wodzie,

W zimnym, ciemnym więzieniu, bez odzieży, w chłodzie.

PANNA
2135
Est-il possible?[119]

SENATOR
w ambarasie[120]
Jak to, jak to? on rok siedział?

Jak to, imaginez-vous[121] — jam o tym nie wiedział!

do Pelikana
Słuchaj, trzeba tę sprawę najpierwej rozpatrzyć,

Jeśli to prawda, uszy komisarzom natrzyć.

do Rollisonowej
2140
Soyez tranquille[122], przyjdź tu o siódmej godzinie.

P. KMITOWA
Nie płacz tak, pan Senator nie wie o twym synie,

Jak się dowie, obaczysz, może oswobodzi.

P. ROLLISONOWA
uradowana
Nie wie? — chce wiedzieć? o, niech mu Pan Bóg nagrodzi.

Ja to zawsze mówiłam ludziom: — być nie może

2145
Tak okrutny, jak mówią, on stworzenie boże,

On człowiek, jego matka mlekiem wykarmiła —

Ludzie śmieli się; widzisz, jam prawdę mówiła.

do Senatora
Tyś nie wiedział! — te łotry wszystko tobie tają.

Wierz mi, Panie, tyś łotrów otoczony zgrają;

2150
Nie ich pytaj, nas pytaj, my wszystko powiemy,

Całą prawdę —

SENATOR
śmiejąc się
No dobrze, o tym pomówiemy,

Dziś nie mam czasu, adieu[123]. — Księżnej powiedz, Pani,

Że co można, to wszystko każę zrobić dla niej.

grzecznie
2155
Adieu, Madame Kmit, adieu — co mogę, to zrobię.

do Księdza Piotra
Waść, księże, zostań, parę słów mam szepnąć tobie.

do Panny
J'y suis dans un moment[124].

Wszyscy odchodzą prócz dawnych osób
SENATOR
po pauzie do Lokajów
A szelmy, łajdaki!

Łotry, stoicie przy drzwiach i porządek taki?

2160
Skórę wam zedrę, szelmy, służby was nauczę:

Podstępdo jednego Lokaja
Słuchaj — ty idź za babą —

do Pelikana
Nie, Panu poruczę.

Skoro wyjdzie od Księżnej, daj jej pozwolenie

Widzieć syna i prowadź aż tam — tam, w więzienie,

2165
Potem osobno zamknij, — tak, na cztery klucze.

Sługa, Polska, RosjaC'en est trop[125] — a łajdaki, służby was nauczę!

rzuca się na krzesło
LOKAJ
ze drżeniem
Pan kazał wpuścić —

SENATOR
schwytując się
Co? co? — ty śmiesz, ty! mnie gadać?

Toś wyuczył się w Polsce panu odpowiadać.

2170
Stój, stój, ja cię oduczę. — Wieść go do kwatery

Policmejstra — sto kijów i tygodnie cztery

Na chleb i wodę —

Służalczość, Podstęp, Zbrodnia, MorderstwoPELIKAN
Niech Pan Senator uważy,

Iż mimo tajemnicy i czujności straży

2175
O biciu Rollisona niechętne osoby

Wieść roznoszą, i może wynajdą sposoby

Oczernić przed Cesarzem nasze czyste chęci,

Jeśli się temu śledztwu prędko łeb nie skręci.

DOKTOR
Właśnie ja rozmyślałem nad tym, Jaśnie Panie.

2180
Rollison od dni wielu cierpi pomieszanie;

Chce sobie życie odjąć, do okien się rzuca,

A okna są zamknięte…

PELIKAN
On chory na płuca;

Nie należy w zamknionym powietrzu go morzyć;

2185
Rozkażę mu więc okna natychmiast otworzyć.

Mieszka na trzecim piętrze — powietrza użyje[126]…

Zbrodniarz, Urzędnik, Rosjanin, Obowiązek, Służalczość, FałszSENATOR
roztargniony
Wpuszczać mi na kark babę, gdy ja kawę piję;

Nie dadzą chwili —

DOKTOR
Właśnie mówię, Jaśnie Panie,

2190
Że potrzeba mieć większe o zdrowiu staranie.

Po obiedzie, mówiłem zawsze, niechaj Pan te

Sprawy odłoży na czas: — ça mine la santé[127].

SENATOR
spokojnie
Eh, mon Docteur, przed wszystkim służba i porządek

Potem, to owszem dobrze na słaby żołądek;

2195
To żółć porusza, a żółć fait la digestion[128].

Po obiedzie, ja mógłbym voir donner la question[129],

Kiedy tak każe służba: — en prenant son café[130],

Wiesz co, to chwila właśnie widzieć auto-da-fé[131].

PELIKAN
odpychając Doktora
Jakże Pan z Rollisonem każe decydować?

2200
Jeżeli on dziś jeszcze… umrze, to?…

SENATOR
Pochować;

I pozwalam, jeżeli zechcesz, balsamować.

Zaręczyny, Pożądanie, Pozycja społeczna, Kobieta, Młodość, StarośćA propos balsam, Bajkow! — tobie by się zdało

Trochę balsamu, bo masz takie trupie ciało,

2205
A żenisz się. Czy wiecie, on ma narzeczoną;

Drzwi z lewej strony odmykają się — Lokaj wchodzi — Senator pokazując drzwi
Tę panienkę, tam patrzaj, białą i czerwoną.

Fi, pan młody, avec un teint si délabré[132],

Powinien byś brać ślub twój jak Tyber à Capré,

Nie pojmuję, jak oni mogli pannę zmusić

2210
Pięknymi usteczkami słowo tak wykrztusić.

BAJKOW
Zmusić? — Parions, że ja z nią za rok się rozwiodę

I potem co rok będę brał żoneczki młode;

Bez przymusu; dość spojrzeć na tę lub na ową:

C’est beau[133] małej szlachciance być jenerałową.

2215
Spytaj księdza, jeżeli zapłacze przy ślubie.

SENATOR
A propos księdza

do Księdza
pódź no, mój czarny cherubie!

Patrzcie, quelle figure! on ma l'air d'un poète[134] —

Czy ty widziałeś kiedy un regard aussi bête[135]?

2220
Potrzeba go ożywić. — Masz rumu kieliszek.

KS. PIOTR
Nie piję.

SENATOR
No, kapłanie, pij!

KS. PIOTR
Jestem braciszek.

SENATOR
Braciszek czy stryjaszek, skądże to Waszeci

2225
Wiedzieć, co po więzieniach robią cudze dzieci?

Czy to Waszeć chodziłeś z wieściami do matki?

KS. PIOTR
Ja.

SENATOR
do Sekretarza
Zapisz to wyznanie — a oto są świadki.

do Księdza
A skądżeś o tym wiedział? he? ptaszek nie lada!

2230
Spostrzegł się, że notują, i nie odpowiada.

W jakim klasztorze bractwo twe?

KS. PIOTR
U bernardynów.

SENATOR
A u dominikanów pewnie masz kuzynów?

Bo u dominikanów ten Rollison siedział.

2235
No gadajże, skąd ty wiesz, kto ci to powiedział?

Władza, Rosja, Religia, Urzędnik, SzantażSłyszysz! — ja tobie każę — nie szepc mi po cichu.

Ja w imieniu Cesarza każę; słyszysz, mnichu?

Mnichu! czy ty słyszałeś o ruskim batogu?

do Sekretarza
Zapisz, że milczał.

do Księdza
2240
Wszak ty służysz Panu Bogu —

Znasz ty teologiją — słuchaj, teologu.

Wiesz ty, że wszelka władza od Boga pochodzi,

Gdy władza każe mówić, milczeć się nie godzi.

Ksiądz milczy
A czy wiesz, mnichu, że ja mógłbym cię powiesić,

2245
I obaczym, czy przeor potrafi cię wskrzesić.

KS. PIOTR
Jeśli kto władzę cierpi, nie mów, że jej słucha;

Bóg czasem daje władzę w ręce złego ducha.

SENATOR
Jeżeli cię powieszę, a Cesarz się dowie,

Żem zrobił nieformalnie, a wiesz, co on powie?

2250
«Ej, Senatorze, widzę, że się już ty bisisz».

A ty, mnichu, tymczasem jak wisisz, tak wisisz.

Pódź no bliżej, ostatni raz cię będę badał:

Wyznaj, kto tobie o tym biciu rozpowiadał?

He? — milczysz — już od Boga ty się nie dowiedział —

2255
Kto mówił? — co? — Bóg? — anioł? — diabeł?

KS. PIOTR
Tyś powiedział.

SENATOR
obruszony
«Tyś?» — mnie mówić: tyś? — tyś, — ha, mnich!

Kara, BógDOKTOR
Ha, kapcanie!

Mówi się Panu: Jaśnie Oświecony Panie.

do Pelikana
2260
Naucz go tam, jak mówić; ten mnich widzę z chlewa;

Daj mu tak —

pokazuje ręką
PELIKAN
daje Księdzu policzek
Widzisz, ośle, Senator się gniewa.

KSIĄDZ
do Doktora
Panie, odpuść mu, Panie; on nie wie, co zrobił!

Ach, bracie, tą złą radą tyś sam się już dobił.

2265
Dziś ty staniesz przed Bogiem.

SENATOR
Co to?

BAJKOW
On błaznuje.

Daj mu jeszcze raz w papę, niech nam prorokuje.

daje mu szczutkę
KS. PIOTR
Bracie, i ty poszedłeś za jego przykładem!

2270
Policzone dni twoje, pójdziesz jego śladem.

SENATOR
Hej, posłać po Botwinkę! zatrzymać tu klechę —

Ja sam będę przy śledztwie, będziem mieć uciechę.

Obaczym, czy on będzie milczał tak upornie.

Ktoś go namówił.

Korzyść, SłużalczośćDOKTOR
2275
Właśnie przedstawiam pokornie,

To jest rzecz umówiona, i te wszystkie spiski

Kieruje, jak wiem pewnie, Książę Czartoryski;

SENATOR
schwytuje się za krzesła
Que me dites-vous là, mon cher, o Książęciu?

Impossible[136] —

do siebie
2280
kto wie? — eh! — śledztwo lat dziesięciu,

Nim się Książę wyplącze, jeśli ja go splątam.

do Doktora
Skądże wiesz?

DOKTOR
Dawno, czynnie, sprawą się zaprzątam.

SENATOR
I Pan mnie nie mówiłeś?

DOKTOR
2285
Jaśnie Pan nie słuchał;

Ja mówiłem, że ktoś to ten pożar rozdmuchał.

SENATOR
Ktoś! ktoś! ale czy Książę?

DOKTOR
Mam ślad oczywisty,

Mam doniesienia, skargi i przejęte listy.

SENATOR
2290
Listy Księcia?

DOKTOR
Przynajmniej jest mowa o Księciu

W tych listach i o całym jego przedsięwzięciu,

I wielu profesorów — a głównym ogniskiem

Jest Lelewel. On tajnie kieruje tym spiskiem.

SENATOR
do siebie
2295
Ach, gdyby jaki dowód! choćby podejrzenie,

Ślad dowodu, cień śladu, choćby cieniów cienie!

Nieraz już mi o uszy obiła się mowa:

«To Czartoryski wyniósł tak Nowosilcowa».

Obaczym teraz, kto z nas będzie mógł się chwalić,

2300
Czy ten, co umiał wynieść, czy ten, co obalić.

do Doktora
Pójdź — que je vous embrasse[137] — a! a! to rzecz inna,

Ja wraz zgadnąłem, że to sprawa nie dziecinna:

Ja wraz zgadnąłem, że to jest Książęcia sztuka.

DOKTOR
poufale
I Pan zgadnął? — zje diabła, kto Pana oszuka.

SENATOR
poważnie
2305
Choć ja wiem o tym wszystkim, Panie Radco Stanu,

Jeśli odkryć dowody udało się Panu,

Ecoutez[138], daję Panu senatorskie słowo,

Naprzód pensyję roczną powiększę połową

I tę skargę za dziesięć lat służby policzę,

2310
Potem może starostwo, dobra kanonicze,

Order — kto wie, nasz Cesarz wspaniale opłaca,

Ja go sam będę prosił, — już to moja praca.

DOKTOR
Mnie też to kosztowało niemało zabiegów;

Ze szczupłej mojej płacy opłacałem szpiegów;

2315
A wszystko z gorliwości o dobro Cesarza.

Podstęp, UrzędnikSENATOR
biorąc go pod rękę
Mon cher, idź zaraz, weźmij mego sekretarza.

Wziąć te wszystkie papiery i opieczętować;

do Doktora
Wieczorem będziem wszystko razem trutynować[139].

do siebie
Ja pracowałem, śledztwo prowadziłem całe,

2320
A on z tego odkrycia miałby zysk i chwałę!

zamyśla się
do Sekretarza w ucho
Przyaresztuj Doktora razem z papierami.

do Bajkowa, który wchodzi
To ważna sprawa, musim zatrudnić się sami.

Doktor wymknął się z pewnym słówkiem nieumyślnie,

Zbadałem go, a śledztwo ostatek wyciśnie.

Pelikan, widząc względy Senatora, odprowadza Doktora i kłania mu się nisko
DOKTOR
do siebie
2325
Niedawno mię odpychał — ho, ho, Pelikanie!

I ja go zepchnę, i tak, że już nie powstanie.

do Senatora
Zaraz wracam.

SENATOR
niedbale
O ósmej ja wyjeżdżam z miasta.

Ksiądz, Śmierć, WizjaDOKTOR
patrząc na zegarek
Co to? na mym zegarku godzina dwunasta?

SENATOR
2330
Już piąta.

DOKTOR
Co, już piąta? — ledwie oczom wierzę.

Mój indeks[140] na dwunastej, na samym numerze

Stanął i na dwunastej sam indeksu nosek;

Żeby choć o sekundę ruszył, choć o włosek!

KS. PIOTR
2335
Bracie, i twój już zegar stanął i nie ruszy

Do drugiego południa. — Bracie, myśl o duszy.

DOKTOR
Czego ty chcesz?

PELIKAN
Proroctwo tobie jakieś burczy.

Patrz, jak mu oczy błyszczą, istny wzrok jaszczurczy!

KS. PIOTR
2340
Bracie, Pan Bóg różnymi znakami ostrzega.

PELIKAN
Ten braciszek coś bardzo wygląda na szpiega —

Otwierają się drzwi z lewej strony, wchodzi mnóstwo dam wystrojonych, urzędników, gości, — za nimi muzyka
P. GUBERNATOROWA
Czy można?

P. SOWIETNIKOWA
C’est indigne![141]

P. JENERAŁOWA
Ah! mon cher Sénateur,

2345
Czekamy, posyłamy!

P. SOWIETNIKOWA
Vraiment, c'est un malheur[142].

WSZYSTKIE
razem
Wreszcie przyszłyśmy szukać.

SENATOR
Cóż to? — jaka gala!

DAMA
I tu możemy tańczyć, dość obszerna sala.

stają i szykują się do tańca
SENATOR
2350
Pardon, mille pardons, j'étais très occupé:

Que vois-je, un menuet? parfaitement groupé!

Cela m'a rappelé les jours de ma jeunesse![143]

KSIĘŻNA
Ce n'est qu'une surprise[144].

SENATOR
Est-ce vous, ma déesse!

2355
Que j'aime cette danse, une surprise? ah! dieux![145]

KSIĘŻNA
Vous danserez, j'espère[146].

SENATOR
Certes, et de mon mieux[147].

Muzyka gra menueta z «Don Juana» — z lewej strony stoją czynownicy, czyli urzędnicy i urzędniczki — z prawej kilku z młodzieży, kilku młodych oficerów rosyjskich, kilku starych ubranych po polsku i kilka młodych dam. — Na środku menuet. Senator tańczy z narzeczoną Bajkowa; Bajkow z Księżną
BAL
SCENA ŚPIEWANA
Z PRAWEJ STRONY
DAMA
Patrz, patrz starego, jak się wije,

Jak sapie, oby skręcił szyję.

do Senatora
2360
Jak ślicznie, lekko tańczysz Pan!

na stronę
Il crévera dans l'instant[148].

Zbrodniarz, Taniec, ZabawaMŁODY CZŁOWIEK
Patrz, jak on łasi się i liże,

Wczora mordował, tańczy dziś;

Patrz, patrz, jak on oczyma strzyże,

2365
Skacze jak w klatce ryś.

DAMA
Wczora mordował i katował,

I tyle krwi niewinnej wylał;

Patrz, dzisiaj on pazury schował

I będzie się przymilał.

Z LEWEJ STRONY
KOLLESKI REGESTRATOR
do Sowietnika[149]
2370
Urzędnik, Rosjanin, Pycha, Pozycja społeczna, TaniecTańczy Senator, czy widzicie,

Ej, Sowietniku, pódźmy w tan.

SOWIETNIK
Uważaj, czy to przyzwoicie,

Byś ze mną tańczył Pan.

REGESTRATOR
Ale tu znajdziem kilka dam.

SOWIETNIK
2375
A nie o to idzie rzecz;

Ja sobie wolę tańczyć sam

Niż z tobą — pódźże precz.

REGESTRATOR
Skądże to?

SOWIETNIK
Jestem sowietnikiem.

REGESTRATOR
2380
Ja jestem oficerski syn.

SOWIETNIK
Mój Panie, ja nie tańczę z nikim,

Kto ma tak niski czyn.

do Pułkownika
Pódź, Pułkowniku, pódźże w taniec,

Widzisz, że tańczy sam Senator.

PUŁKOWNIK
2385
Jaki tam gadał oszarpaniec?

pokazując Regestratora
SOWIETNIK
Kolleski Regestrator!

PUŁKOWNIK
Ta szuja[150], istne jakubiny!

DAMA
do Senatora
Jak ślicznie, lekko tańczysz Pan.

SOWIETNIK
z gniewem
Jak tu pomieszały się czyny!

DAMA
2390
Il crévera dans l'instant.

PochlebstwoLEWA STRONA
chórem
DAMY
Ah! quelle beauté, quelle grâce![151]

MĘŻCZYŹNI
Jaka to świetność, przepych jaki!

PRAWA STRONA
chórem
MĘŻCZYŹNI
Ach, łotry, szelmy, ach, łajdaki!

Żeby ich piorun trzasł.

Dwór, Grzech, Pożądanie, Żona, Córka, Cnota, ObyczajeSENATOR
tańcząc, do Gubernatorowej
2395
Chcę zrobić znajomość Starosty,

On piękną żonę, córkę ma;

Ale zazdrosny —

GUBERNATOR
biegąc za Senatorem
To człek prosty;

Niech Pan to na nas zda.

podchodzi do Starosty
2400
A żona Pańska?

STAROSTA
W domu siedzi.

GUBERNATOR
A córki?

STAROSTA
Jedną tylko mam.

GUBERNATOROWA
I córka balu nie odwiedzi?

STAROSTA
2405
Nie!

GUBERNATOROWA
Pan tu sam?

STAROSTA
Ja sam.

GUBERNATOR
I żona nie zna Senatora?

STAROSTA
Dla siebie tylko żonę mam.

GUBERNATOROWA
2410
Chciałam wziąć córkę Pańską wczora.

STAROSTA
Usłużność Pani znam.

GUBERNATOR
Tu w menuecie para zbywa,

Senator potrzebuje dam.

STAROSTA
Moja córka w parach nie bywa,

2415
Jej parę znajdę sam.

GUBERNATOROWA
Mówiono, że tańczy i grywa,

Senator chciał zaprosić sam.

STAROSTA
Widzę, że pan Senator wzywa

Na raz po kilka dam.

Zabawa, ZbrodniaLEWA STRONA
chórem
2420
Jaka muzyka, jaki śpiew.

Jak pięknie meblowany dom.

PRAWA STRONA
chórem
Te szelmy z rana piją krew,

A po obiedzie rom.

SOWIETNIK
pokazując Senatora
Drze ich, to prawda, lecz zaprasza,

2425
Takiemu dać się drzeć nie żal.

STAROSTA
Po turmach[152] siedzi młodzież nasza,

Nam każą iść na bal[153].

OFICER ROSYJSKI
do Bestużewa
RosjaninNie dziw, że nas tu przeklinają,

Wszak to już mija wiek,

2430
Jak z Moskwy w Polskę nasyłają

Samych łajdaków stek.

Urzędnik, Dworzanin, Pożądanie, Grzech, ObyczajeSTUDENT
do Oficera
Patrz, jak się Bajkow, Bajkow rucha,

Co to za mina, co za ruch!

Skacze jak po śmieciach ropucha,

2435
Patrz, patrz, jak nadął brzuch.

Wyszczerzył zęby, nazbyt łyknął,

Patrz, jak otwiera gębę on,

Słuchaj, ach, słuchaj, Bajkow ryknął.

Bajkow nuci
do Bajkowa
Mon Général, quelle chanson[154]!

BAJKOW
śpiewa pieśń Beranżera[155]
2440
Quel honneur, quel bonheur!

Ah! monsieur le sénateur!

Je suis votre humble serviteur[156], etc. etc.

STUDENT
Général, ce sont vos paroles?

BAJKOW
Oui.

STUDENT
2445
Je vous en fais compliment.

JEDEN Z OFICERÓW
śmiejąc się
Ces couplets sont vraiment fort drôles,

Quel ton satirique et plaisant!

MŁODY CZŁOWIEK
Pour votre muse sans rivale

Je vous ferais académicien[157].

BAJKOW
w ucho, — pokazując Księżną
2450
Senator dziś będzie rogal.

SENATOR
w ucho, — pokazując narzeczoną Bajkowa
Va, va, je te coifferai bien[158].

Dwór, Grzech, Obyczaje, Matka, CórkaPANNA
tańcząc, do Matki
Nazbyt ohydni, nazbyt starzy.

MATKA
z prawej strony
Jeśli ci zbrzydnął, to go rzuć.

SOWIETNIKOWA
z prawej strony
Jak mojej córeczce do twarzy.

STAROSTA
2455
Jak od nich rumem czuć.

SOWIETNIKOWA DRUGA
do córki stojącej obok
Tylko, Zosieńku, podnieś wzrok.

Może Senator cię obaczy.

STAROSTA
Jeżeli o mnie się zahaczy,

Dam rękojeścią

biorąc za karabelą
2460
— w bok

LEWA STRONA
chórem
Ach, jaka świetność, przepych jaki!

Ah, quelle beauté, quelle grâce!

PRAWA STRONA
Ach, szelmy, łotry, ach, łajdaki!

Żeby ich piorun trzasł.

Z PRAWEJ STRONY MIĘDZY MŁODZIEŻĄ
Polak, Rosjanin, Sprawiedliwość, Zemsta, Kara, Zbrodniarz, Urzędnik, Rosja, OjczyznaJUSTYN POL
do Bestużewa, pokazując na Senatora
2465
Chcę mu scyzoryk mój w brzuch wsadzić

Lub zamalować w pysk.

BESTUŻEW
Cóż stąd, jednego łotra zgładzić

Lub obić, co za zysk?

Oni wyszukają przyczyny,

2470
By uniwersytety znieść,

Krzyknąć, że ucznie jakubiny,

I waszą młodzież zjeść.

JUSTYN POL
Lecz on zapłaci za męczarnie,

Za tyle krwi i łez.

BESTUŻEW
2475
PiesCesarz ma u nas liczne psiarnie,

Cóż, że ten zdechnie pies.

POL
Nóż świerzbi w ręku, pozwól ubić.

BESTUŻEW
Ostrzegam jeszcze raz!

POL
Pozwól przynajmniej go wyczubić.

BESTUŻEW
2480
A zgubić wszystkich was.

POL
Ach, szelmy, łotry, ach, zbrodniarze!

BESTUŻEW
Muszę ciebie wywieść za próg.

POL
Czyż go to za nas nikt nie skarze?

Nikt się nie pomści?

odchodzą ku drzwiom
KS. PIOTR
2485
— Bóg!

Nagle muzyka się zmienia i gra arią Komandora
TAŃCZĄCY
Co to jest? — co to?

GOŚCIE
Jaka muzyka ponura!

JEDEN
patrząc w okna
Jak ciemno, patrz no, jaka zebrała się chmura.

zamyka okno — słychać z dala grzmot
SENATOR
Cóż to? Czemu nie grają?

DYREKTOR MUZYKI
2490
Zmylili się.

SENATOR
Pałki!

DYREKTOR
Bo to miano grać różne z opery kawałki,

Oni nie zrozumieli, i stąd zamieszanie.

SENATOR
No, no, no — arrangez donc[159] — no, panowie — panie.

Rozpacz, Zbrodnia, Zbrodniarz, SzaleństwoSłychać krzyk wielki za drzwiami
PANI ROLLISON
za drzwiami, okropnym głosem
2495
Puszczaj mię! Puszczaj.

SEKRETARZ
Ślepa!

SługaLOKAJ
strwożony
Widzi — patrz, jak sadzi

Po schodach, zatrzymajcie!

DRUDZY LOKAJE
Kto jej co poradzi!

PANI ROLLISON
2500
Ja go znajdę tu, tego pijaka, tyrana!

LOKAJ
chce zatrzymać — ona obala jednego z nich
A! patrz, jak obaliła — a! a! opętana.

uciekają
Matka, Syn, KrewPANI ROLLISON
Gdzie ty! — znajdę cię, mozgi[160] na bruku rozbiję —

Jak mój syn! Ha, tyranie! syn mój, syn nie żyje!

Wyrzucili go oknem — czy ty masz sumnienie?

2505
Syna mego tam z góry, na bruk, na kamienie.

Ha, ty pijaku stary, zbryzgany krwią tylu

Niewiniątek, pódź! — gdzie ty, gdzie ty, krokodylu?

Ja ciebie tu rozedrę, jak mój Jaś, na sztuki. —

Syn! wyrzucili z okna, z klasztoru, na bruki.

2510
Me dziecię, mój jedynak! mój ojciec-żywiciel —

A ten żyje, i Pan Bóg jest, i jest Zbawiciel!

KS. PIOTR
Nie bluźń, kobieto; syn twój zraniony, lecz żyje.

Krew, Kaleka, ZbrodniarzPANI ROLLISON
Żyje? syn żyje? czyje to są słowa, czyje?

Czy to prawda, mój księże? — Ja zaraz pobiegłam —

2515
«Spadł» krzyczą, — biegę — wzięli — i zwłok nie dostrzegłam:

Zwłok mego jedynaka. — Ja biedna sierota!

Zwłok syna nie widziałam. Widzisz — ta ślepota!

Lecz krew na bruku czułam — przez Boga żywego

Tu czuję — krew tę samą, tu krew syna mego,

2520
Tu jest ktoś krwią zbryzgany — tu, tu jest kat jego!

Idzie prosto do Senatora — Senator umyka się — Pani Rollison pada zemdlona na ziemię — Ks. Piotr podchodzi do niej ze Starostą — Kara, Bóg, Cudsłychać uderzenie piorunu
WSZYSCY
zlęknieni
Słowo stało się ciałem! — To tu!

INNI
Tu! Tu!

KS. PIOTR
Nie tu.

JEDEN
patrząc w okno
Jak blisko — w sam róg domu uniwersytetu.

SENATOR
podchodzi do okna
2525
Okna Doktora!

KTOŚ Z WIDZÓW
Słyszysz w domu krzyk kobiéty?

KTOŚ NA ULICY
śmiejąc się
Cha — cha — cha — diabli wzięli.

Pelikan wbiega zmieszany
SENATOR
Nasz Doktor?

PieniądzPELIKAN
Zabity

2530
Od piorunu. Fenomen ten godzien rozbiorów:

Około domu stało dziesięć konduktorów[161],

A piorun go w ostatnim pokoju wytropił,

Nic nie zepsuł i tylko ruble srebrne stopił,

Srebro leżało w biurku, tuż u głów Doktora,

2535
I zapewne służyło dziś za konduktora.

STAROSTA
Ruble rosyjskie, widzę, bardzo niebezpieczne.

SENATOR
do Dam
Panie zmieszały taniec — jak Panie niegrzeczne.

widząc, te ratują Panią Rollison
Wynieście ją, wynieście — pomóc tej kobiecie.

Wynieście ją.

KS. PIOTR
2540
Do syna?

SENATOR
Wynieście, gdzie chcecie.

KS. PIOTR
Syn jej jeszcze nie umarł, on jeszcze oddycha,

Pozwól mnie iść do niego.

SENATOR
Idź, gdzie chcesz, do licha!

Sprawiedliwość, Strach, Zbrodniado siebie
2545
Doktor zabity, ach! ach! ach! c’est inconcevable![162]

Ten ksiądz mu przepowiedział — ah! ah! ah! c’est diable![163]

do kompanii
No i cóż w tym strasznego? — wiosną idą chmury,

Z chmury piorun wypada: — taki bieg natury.

SOWIETNIKOWA
do męża
Obcy, ŻydJuż gadajcie, co chcecie, a strach zawsze strachem.

2550
Ja nie chcę dłużej z wami być pod jednym dachem;

Mówiłam: mężu, nie leź do tych spraw dziecinnych —

Pókiś knutował Żydów, chociaż i niewinnych,

Milczałam — ale dzieci; — a widzisz Doktora?

SOWIETNIK
Głupia jesteś.

SOWIETNIKOWA
2555
Do domu wracam, jestem chora.

Słychać znowu grzmot — wszyscy uciekają; naprzód lewa, potem prawa strona. — Zostaje Senator, Pelikan, Ks. Piotr
SENATOR
patrząc za uciekającymi
Przeklęty Doktor! żyjąc nudził mię do mdłości,

A jak zdechł, patrzaj, jeszcze rozpędza mi gości.

do Pelikana
Voyez, jak ten ksiądz patrzy — voyez, quel oeil hagard[164];

To jest dziwny przypadek, un singulier hasard[165].

2560
Powiedz no, mój księżuniu, czy znasz jakie czary,

Skąd przewidziałeś piorun? — może boskie kary?

Ksiądz milczy
Prawdę mówiąc, ten Doktor troszeczkę przewinił,

Prawdę mówiąc, ten Doktor nad powinność czynił.

On aurait fort à dire[166] — kto wie, są przestrogi —

2565
Mój Boże, czemu prostej nie trzymać się drogi!

No i cóż, księże? — milczy!… milczy i zwiesił nos.

Ale go puszczę wolno: — on dirait bien des choses[167]!…

zamyśla się
Sprawiedliwość, KaraPELIKAN
Cha! cha! cha! jeśli śledztwo jest niebezpieczeństwem,

Toć by nas przecie piorun zaszczycił pierwszeństwem.

KS. PIOTR
2570
Opowiem wam dwie dawne, ale pełne treści…

SENATOR
ciekawy
O piorunie? — Doktorze? — mów!

KS. PIOTR
— dwie przypowieści.

Onego czasu w upał przyszli ludzie różni

Zasnąć pod cieniem muru; byli to podróżni.

2575
Między nimi był zbójca, a gdy inni spali,

Anioł Pański zbudził go: «Wstań, bo mur się wali».

On zbójca był ze wszystkich innych najzłośliwszy:

Wstał, a mur inne pobił. On ręce złożywszy

Bogu dziękował, że mu ocalono zdrowie.

2580
A Pański anioł stanął przed nim i tak powie:

«Ty najwięcej zgrzeszyłeś! kary nie wyminiesz,

Lecz ostatni najgłośniej, najhaniebniej zginiesz».

A druga powieść taka. — Za czasu dawnego,

Pewny wódz rzymski pobił króla potężnego;

2585
I kazał na śmierć zabić wszystkie niewolniki,

Wszystkie rotmistrze pułków i wszystkie setniki.

Ale króla samego przy życiu zostawił,

Tudzież starosty, tudzież pułkowniki zbawił. —

I mówili do siebie głupi więźnie owi:

2590
«Będziem żyć, podziękujmy za życie wodzowi».

Aż jeden żołnierz rzymski, co im posługował,

Rzekł im: «Zaprawdę wódz was przy życiu zachował;

Bo was przykuje przy swym tryumfalnym wozie

I będzie oprowadzał po całym obozie,

2595
I do miasta powiedzie; bo wy z tych jesteście,

Których wodzą po Rzymie, onym sławnym mieście,

Aby lud rzymski krzyknął: Patrzcie, co wódz zrobił,

On takie króle, takie pułkowniki pobił.

Potem, gdy was w łańcuchach złotych oprowadzi,

2600
Odda was w ręce kata, a kat was osadzi

Na głębokie, podziemne i ciemne wygnanie,

Kędy będzie płacz wieczny i zębów zgrzytanie».

Tak mówił żołnierz rzymski; — do żołnierza tego

Król gromiąc rzekł: «Twe słowa są słowa głupiego,

2605
Czyś ty kiedy na ucztach z twoim wodzem siedział,

Ażebyś jego rady, jego myśli wiedział?»

Zgromiwszy, pił i śmiał się z swymi współwięźniami,

Ze swymi hetmanami i pułkownikami.

SENATOR
znudzony
Il bat la campagne[168]… Księże, gdzie chcesz, ruszaj sobie.

2610
Jeśli cię jeszcze złowię, tak skórę oskrobię,

Że cię potem nie pozna twa matka rodzona

I będziesz mi wyglądał jak syn Rollisona.

Senator odchodzi do swoich pokojów z Pelikanem. Ks. Piotr idzie ku drzwiom i spotyka Konrada, który, prowadzony na śledztwo od dwóch żołnierzy, ujrzawszy Księdza wstrzymuje się i patrzy nań długo
KONRAD
Dziwna rzecz, nie widziałem nigdy tej postaci,

A znam go, jak jednego z mych rodzonych braci.

2615
Czy to we śnie! — tak, we śnie, teraz przypomniałem,

Taż sama twarz, te oczy, we śnie go widziałem.

On to, zdało się, że mię wyrywał z otchłani.

do Księdza
Mój księże, choć jesteśmy mało sobie znani,

Przynajmniej ksiądz mię nie znasz: przyjmij dziękczynienie

2620
Za łaskę, którą tylko zna moje sumienie.

Drodzy są i widziani we śnie przyjaciele,

Gdy prawdziwych na jawie widzim tak niewiele.

Weź, proszę, ten pierścionek, przedaj; daj połowę

Ubogim, drugą na mszę za dusze czyscowe;

2625
Wiem, co cierpią, jeżeli czyściec jest niewolą;

WizjaMnie, kto wie, czy już kiedy słuchać mszy pozwolą.

KS. PIOTR
Pozwolą — Za pierścionek ja ci dam przestrogę.

Ty pojedziesz w daleką, nieznajomą drogę;

Będziesz w wielkich, bogatych i rozumnych tłumie,

2630
Szukaj męża, co więcej niźli oni umie;

Poznasz, bo cię powita pierwszy w Imię Boże.

Słuchaj, co powie…

KONRAD
wpatrując się
Cóż to? tyżeś?… czy być może?

Stój na chwilę… dla Boga…

KS. PIOTR
2635
Bywaj zdrów! nie mogę.

KONRAD
Jedno słowo…

ŻOŁNIERZ
Nie wolno! każdy w swoję drogę. —

SCENA IX. NOC DZIADÓW
Opodal widać kaplicę — smętarz — Guślarz i Kobieta w żałobie
GUŚLARZ
Już idą w cerkiew gromady

I wkrótce zaczną się Dziady,

2640
Iść nam pora, już noc głucha.

DuchKOBIETA
Ja tam nie pójdę, guślarzu,

Ja chcę zostać na smętarzu,

Chcę jednego widzieć ducha:

Tego, co przed laty wielu

2645
Zjawił się po mym weselu,

Co pośród duchów gromady

Stanął nagle krwawy, blady,

I mnie dzikim okiem łowił,

I ani słowa nie mówił.

GUŚLARZ
2650
On żył może, gdym go badał,

Dlatego nie odpowiadał.

Bo na duchów zgromadzenie,

W tajemniczą noc na Dziady,

Można wzywać żywych cienie.

2655
Ciała będą u biesiady

Albo u gry, albo w boju,

I zostaną tam w pokoju;

Dusza zwana po imieniu

Objawia się w lekkim cieniu;

2660
Lecz póki żyje, ust nie ma,

Stoi biała, głucha, niema.

KOBIETA
Cóż znaczyła w piersiach rana?

GUŚLARZ
Widać, że w duszę zadana.

KOBIETA
Ja tu sama zgubię drogę.

GUŚLARZ
2665
Ja tu z tobą zostać mogę.

Tam beze mnie zrobią czary,

Jest tam inny guślarz stary. —

Czy słyszysz te śpiewy w dali?

Już się tam ludzie zebrali.

2670
Pierwszą klątwę już zaklęli,

Klątwę wianka i kądzieli,

Wezwali powietrznych duchów.

Widzisz tych świateł tysiące,

Jakby gwiazdy spadające?

2675
Ten ognistych ciąg łańcuchów?

To powietrznych roje duchów.

Patrz, już nad kaplicą świecą

Pod czarnym niebios obszarem,

Jak gołębie, kiedy lecą

2680
W nocy nad miasta pożarem,

Gdy białymi skrzydeł puchy

Odbijając żar ogniska,

Ptastwo jak stado gwiazd błyska.

KOBIETA
On nie będzie z tymi duchy!

Cmentarz, Gotycyzm, TrupGUŚLARZ
2685
Widzisz, blask z kaplicy bucha,

Teraz klęli ognia władzą;

Ciała w nocy złego ducha

Z pustyń, z mogił wyprowadzą.

Tędy będą ciągnąć duchy.

2690
Poznasz go, jeśli pamiętasz,

Ukryj się ze mną w dąb suchy,

W ten dąb suchy i wygniły,

Tu się niegdyś wróżki kryły.

Już rusza się cały smętarz,

2695
Rozwierają się mogiły,

Wybuchnął płomyk niebieski;

Podskakują w górę deski,

Wysuwają potępieńce

Blade głowy, długie ręce;

2700
Widzisz oczy jak zarzewie,

Schowaj oczy, skryj się w drzewie.

Upiór z dala wzrokiem piecze,

Lecz guślarza nie urzecze.

Ha!

KOBIETA
2705
Co widzisz?

Upiór, Zbrodniarz, Chciwość, KaraGUŚLARZ
Trup to świeży!

W nie zgniłej jeszcze odzieży.

Dymem siarki trąci wkoło,

Czarne ma jak węgiel czoło.

2710
Zamiast oczu — w jamach czaszki

Żarzą się dwie złote blaszki,

A w środku każdego kółka

Siedzi diablik, jak w źrenicy,

I wywraca wciąż koziołka,

2715
Miga lotem błyskawicy.

Trup tu bieży, zębem zgrzyta,

Z ręki przelewa do ręki,

Jak gdyby z sita do sita,

Wrzące srebro — słyszysz jęki?

WIDMO
2720
Gdzie kościół? — gdzie kościół — gdzie Boga lud chwali?

Gdzie kościół, ach, pokaż, człowiecze.

Ach, widzisz, jak we łbie ten dukat mię pali,

Jak srebro stopione dłoń piecze.

Ach, wylej, człowieku, dla biednej sieroty,

2725
Dla więźnia jakiego, dla wdowy,

Ach, wylej mi z ręki żar srebrny i złoty,

I dukat ten wyłup mi z głowy.

Ty nie chcesz! ha, kruszec przelewać ja muszę

Aż kiedyś ten dzieci pożerca

2730
Wyzionie łakomą, bezdenną swą duszę,

Ten kruszec mu wleję do serca.

A potem przez oczy, przez uszy wyleję

I znowu tym wleję korytem,

I będę tym trupem obracać jak sitem,

2735
Naleję, wyleję, przesieję!

Ach, kiedyż przez niego ten kruszec przesieję!

Ach, czekać tak długo! — goreję! goreję!

ucieka
GUŚLARZ
Ha!

KOBIETA
Co widzisz?

Upiór, Zbrodniarz, Pożądanie, KaraGUŚLARZ
2740
Ha, jak blisko!

Drugi wylazł, ku nam bieży,

Jakie obrzydłe trupisko!

Blade, tłuste, trup to świeży,

I strój świeży ma na ciele,

2745
Ubrany jak na wesele;

I gad niedawno go toczy,

Ledwie mu wpół wygryzł oczy.

Od kaplicy w stronę skoczył,

Czart go uwiódł, czart zamroczył,

2750
Nie puści go do kaplicy.

Czart przybrał postać dziewicy;

I na trupa rączką kiwa,

Okiem mruga, śmiechem wzywa;

Skacze ku niej trup zwiedziony,

2755
Z grobu na grób, jak szalony.

I rękami, i nogami

Wije, jak wiatrak skrzydłami —

Już pada do jej uścisków;

PiesWtem spod nóg jego wytryska

2760
Dziesięć długich, czarnych pysków;

Wyskakują czarne psiska,

Od nóg lubej go porwały

I targają na kawały,

Członki krwawym pyskiem trzęsą,

2765
Po polu roznoszą mięso.

Psy zniknęły. — Nowe dziwo,

Każda część trupa jest żywą:

Wszystkie jak oddzielne trupy

Biegą zebrać się do kupy.

2770
Głowa skacze jak ropucha

I nozdrzami ogień bucha;

Czołgają się piersi trupa

Jak wielka żółwia skorupa —

Już zrosła się głowa z ciałem,

2775
Jak krokodyl bieży cwałem.

WążOderwanej ręki palce

Drżą, wiją się jak padalce;

Dłoń za piasek chwyta, grzebie,

I ciągnie rękę do siebie,

2780
I nogi się przyczołgały,

I znowu trup wstaje cały.

Znowu wabi ulubiona,

Znowu pada w jej ramiona,

Znowu go porwały czarty,

2785
I znowu w sztuki rozdarty —

Ha! niech go więcej nie widzę!

KOBIETA
Tak się boisz?

GUŚLARZ
Tak się brzydzę!

Żółwie, padalce, ropuchy:

2790
W jednym trupie tyle gadów!

KOBIETA
On nie będzie z tymi duchy!

WierzeniaGUŚLARZ
Wkrótce, wkrótce koniec Dziadów.

Słyszysz — trzeci kur już pieje;

Tam śpiewają ojców dzieje,

2795
I rozchodzą się gromady.

KOBIETA
I nie przyszedł on na Dziady!

CzaryGUŚLARZ
Jeśli duch ten jeszcze w ciele,

Wymów teraz jego imię,

Ja na czarodziejskie ziele

2800
W tajemniczym zaklnę rymie;

I duch ciało swe zostawi,

I przed tobą się objawi.

KOBIETA
Wymówiłam —

GUŚLARZ
On nie słucha —

2805
Ja zakląłem.

KOBIETA
Nie ma ducha!

GUŚLARZ
O kobieto! twój kochanek

Albo zmienił ojców wiarę,

Albo zmienił imię stare.

2810
Widzisz, już zbliża się ranek,

Gusła nasze moc straciły,

Nie pokaże się twój miły.

wychodzą z drzewa
Cóż to? cóż to! — patrz: z zachodu,

Tam od Giedymina grodu,

2815
Śród gęstych kłębów zamieci

Kilkadziesiąt wozów leci,

Wszystkie lecą ku północy,

Lecą ile w koniach mocy.

Widzisz, jeden tam na przedzie.

2820
W czarnym stroju —

KOBIETA
On!

GUŚLARZ
Tu jedzie.

KOBIETA
I znowu nazad zawrócił,

I tylko raz okiem rzucił,

2825
Ach, raz tylko, — jakie oko!

Cierpienie, PatriotaGUŚLARZ
Pierś miał zbroczoną posoką,

Bo w tej piersi jest ran wiele:

Straszne cierpi on katusze,

Tysiąc mieczów miał on w ciele,

2830
A wszystkie przeszły — aż w duszę.

Śmierć go chyba z ran uleczy.

KOBIETA
Któż weń wraził tyle mieczy?

GUŚLARZ
Narodu nieprzyjaciele.

Piętno, GrzechKOBIETA
Jedną ranę miał na czole,

2835
Jedną tylko i niewielką,

Zda się być czarną kropelką.

GUŚLARZ
Ta największe sprawia bole;

Jam ją widział, jam ją zbadał;

Tę ranę sam sobie zadał,

2840
Śmierć z niej uleczyć nie może.

KOBIETA
Ach, ulecz go, wielki Boże!

Przypisy
[1]
Jan Sobolewski — rodem z Białegostoku, po ukończeniu Uniwersytetu Wileńskiego był nauczycielem w Krożach na Żmudzi. Wyrokiem carskim wcielony w r. 1824 do korpusu inżynierów, w jesieni 1829 r. zmarł w Archangielsku. [przypis redakcyjny]

[2]
Cyprian Daszkiewicz — rodem z Podlasia (ur. 1803), uczeń szkół białostockich i Uniwersytetu Wileńskiego, prawnik i historyk, należał do filaretów: skazany na zesłanie do Rosji, przebywał od r. 1826 w Moskwie; tam zaprzyjaźnił się blisko z Mickiewiczem. Zmarł w Moskwie w grudniu 1829 r. [przypis redakcyjny]

[3]
Feliks Kołakowski — rodem z Mozyrza, studiował filologię w Uniwersytecie Wileńskim, należał do filaretów, a zdaje się, i do filomatów. Obdarzony talentem poetyckim i lubiany przez kolegów. Zesłany do Rosji, oddał się studiom orientalistycznym w Kazaniu; zmarł w Petersburgu 1831 r. [przypis redakcyjny]

[4]
mina — kopalnia. [przypis edytorski]

[5]
jednemu tylko — mianowicie samemu Mickiewiczowi. [przypis redakcyjny]

[6]
Obacz dzieło Leonarda Chodźki: Tableau de la Pologne ancienne et moderne. Małe pisemko drukowane w czasie rewolucji w Warszawie pod tytułem Nowosilcow w Wilnie, tudzież biografia Tomasza Zana w dykcjonarzach biograficznych i w dziele Józefa Straszewicza Les Polonais et les Polonaises. [przypis autorski]

[7]
teraz — czyli po upadku powstania listopadowego. [przypis redakcyjny]

[8]
Duchy nocne… Duch z lewej strony — duchy złe, szatańskie. [przypis redakcyjny]

[9]
minstrel — wędrowny śpiewak. [przypis edytorski]

[10]
Ty, co bliźnich katujesz — więzień ma na myśli swego prześladowcę, Senatora. [przypis redakcyjny]

[11]
Ja śpiewak — więzień jest poetą. W tym i w wielu innych miejscach widzimy, że Mickiewicz użycza bohaterowi Dziadów rysów swej własnej osobowości. [przypis redakcyjny]

[12]
D. O. M. — napis łaciński: Deo Optimo Maximo (w skrócie, jak na nagrobkach) — «Bogu Najlepszemu, Największemu. Gustaw zmarł 1823 1 listopada. — Tu narodził się Konrad 1823 1 listopada». — Gustaw, zrozpaczony kochanek z cz. IV, przeistacza się w więzieniu w Konrada, bojownika sprawy narodowej. [przypis redakcyjny]

[13]
Osobom występującym w sc. I nadał poeta rysy biograficzne, a częściowo nawet imiona lub nazwiska swych kolegów, towarzyszy więzienia. [przypis redakcyjny]

[14]
runt — nocna inspekcja wart. [przypis redakcyjny]

[15]
nowicjat — okres przygotowania do życia zakonnego. [przypis edytorski]

[16]
merynosy — rasa owiec. [przypis edytorski]

[17]
Myśląc, że już zajeżdża feldjeger ze dzwonkiem. Feldjegry, czyli strzelcy polni cesarscy, są rodzajem żandarmów: polują szczególnie na osoby rządowi podejrzane, jeżdżą pospolicie w kibitkach, to jest wózkach drewnianych bez resorów i żelaza, wąskich, płaskich i z przodu wyższych niż z tyłu. Byron wspomina o tych wozach w swoim Don Juanie. Feldjeger przybywa pospolicie w nocy, porywa podejrzaną osobę, nie mówiąc nigdy, gdzie ją powiezie. Kibitka opatrzona jest dzwonkiem pocztowym. Kto nie był w Litwie, z trudnością wystawi sobie przestrach, jaki panuje w każdym domie, u którego wrót odezwie się dzwonek pocztowy. [przypis autorski]

[18]
chiromanta — osoba potrafiąca wróżyć z linii papilarnych dłoni. [przypis edytorski]

[19]
infant (z fr.) — dziecko; najczęściej w ten sposób określano dziecko królewskie, następcę tronu, dlatego też słowo to użyte na określenie mającego się narodzić potomka jednego z więźniów, nadaje całej wypowiedzi charakter ironiczny. [przypis edytorski]

[20]
koza — więzienie. [przypis edytorski]

[21]
Pytał raz Litwin, nie wiem, diabła czy Pińczuka. Nazywa lud w Litwie Pińczukami obywateli błotnistych okolic Pińska. [przypis autorski]

[22]
Tylko łyknie powietrza i wnet się podchmieli. Więźniowie, którzy długo byli w zamknięciu, wychodząc na świeże powietrze doświadczają pewnego rodzaju upojenia. [przypis autorski]

[23]
dońcom — chodzi o kozaków zw. dońskimi (tereny ich osiedlenia w Imperium Rosyjskim leżały nad Donem na Ukrainie), którzy tworzyli doborową kawalerię wojska ros. [przypis edytorski]

[24]
caru — gwarowa (z ros.) forma wołacza: carze. [przypis redakcyjny]

[25]
W Litwie zły to znak płakać we dniu inkrutowin. Nazywają inkrutowinami uroczystość, którą gospodarz obchodzi, wnosząc się do nowego mieszkania. [przypis autorski]

[26]
niewidomy — niewidoczny. [przypis redakcyjny]

[27]
bajkę Goreckiego — poniżej Żegota przytacza treść bajki Diabeł i zboże Antoniego Goreckiego (1787–1861), poety i bajkopisarza, uczestnika kampanii napoleońskich, a następnie powstania listopadowego; z Mickiewiczem zaprzyjaźnił się już na emigracji, później jeszcze połączyły ich również więzy rodzinne (syn Goreckiego, Tadeusz, poślubił Marię Mickiewiczównę). [przypis edytorski]

[28]
z północą — z zasadami, którymi kieruje się mocarstwo północne, carat rosyjski. [przypis redakcyjny]

[29]
patent sodalisa — dokument członkowstwa w sodalicji mariańskiej (por. łac. sodalicium, towarzystwo, bractwo, związek), tj. bractwa, którego członkowie oddają szczególną cześć Najświętszej Marii Pannie (pierwsze takie związki zaczęły powstawać w XVI w.). [przypis edytorski]

[30]
Vivat Polonus, unus defensor Mariae (łac.) — Niech żyje Polak, jedyny obrońca Marii — przygoda, jak się zdaje, oparta o wydarzenie rzeczywiste. Opowiedział je uczestnik tamtych walk Adam Amilkar Kosiński pod tym właśnie łacińskim tytułem w jednym ze swych Opowiadań żołnierskich (Lipsk 1845). [przypis redakcyjny]

[31]
mina — (z franc.) kopalnia. [przypis redakcyjny]

[32]
Paleń — hr. Piotr Pahlen (1746–1826) minister rosyjski, organizator spisku, który doprowadził do zamordowania cara Pawła I (1801). [przypis redakcyjny]

[33]
szarfa dla cara — szarfą, stanowiącą dekorację munduru carskiego, udusili spiskowcy cara Pawła. [przypis redakcyjny]

[34]
księga sybillińska — wg legendy zawierała przepowiednie wieszczki Sybilli. [przypis edytorski]

[35]
szklanne… skrzydła — obrazowo w znaczeniu: teleskop. [przypis redakcyjny]

[36]
dusznych — duchowych. [przypis edytorski]

[37]
Głos z lewej strony — ducha złego, z prawej — anioła. [przypis redakcyjny]

[38]
Partia obu głosów wykonywana jest jednocześnie. [przypis edytorski]

[39]
Partia obu głosów wykonywana jest jednocześnie (jak w poprzednim analogicznym przypadku). [przypis edytorski]

[40]
Partia obu głosów wykonywana jest jednocześnie (jak w poprzednim analogicznym przypadku). [przypis edytorski]

[41]
Partia obu głosów wykonywana jest jednocześnie (jak w poprzednim analogicznym przypadku). [przypis edytorski]

[42]
Sacrédieu! — przekleństwo francuskie. [przypis redakcyjny]

[43]
To jest wielka choroba — wielką chorobą nazywano epilepsję. [przypis edytorski]

[44]
ochełznąć — okiełznać, poskromić. [przypis edytorski]

[45]
Exorciso (łac.) — zaklinam. [przypis redakcyjny]

[46]
wnik — wnyk, sidło, pułapka. [przypis redakcyjny]

[47]
Parle-moi (…) rispondero Io — zły duch mówi różnymi językami: po francusku, niemiecku, angielsku i hiszpańsku. W przekładzie: Mów do mnie po francusku, biedny kapucynie! ja mogłem zapomnieć łaciny na wielkim świecie, ale ty jako święty powinieneś mieć dar języków. Może mówisz po niemiecku? Co tam mruczysz tak trwożnie? Co to jest? Panowie, ja odpowiem… [przypis redakcyjny]

[48]
Cest juste (…) te défie (franc.) — Słusznie, w tej grze gramy do spółki: on [Konrad] jest mędrzec, a ja z zawodu diabeł. Byłem jego nauczycielem i tym się chlubię. Umiesz może więcej niż my? Mów, wyzywam cię. [przypis redakcyjny]

[49]
da capo (włosk.) — od początku, na nowo. [przypis redakcyjny]

[50]
Kreishauptmann — starosta. [przypis edytorski]

[51]
Landrat — naczelnik powiatu. [przypis edytorski]

[52]
In nomine (…) immunde (łac.) — w imię Ojca i Syna i Ducha Świętego. Amen. Zaklinam cię, duchu nieczysty… — kościelna formuła egzorcyzmu. [przypis redakcyjny]

[53]
[W scenariuszu] Ewa, Marcelina — postaciom tym nadał poeta imiona i rys pobożności dwóch panien polskich poznanych w Rzymie w r. 1829; Henrietty Ewy Ankwiczówny i jej towarzyszki, Marceliny Łempickiej. Dla Henrietty żywił on głębsze uczucie: poświęcił im wiersze Do H***, Do mego Cziczerona, Do M. Ł. Rodzina Ankwiczów pochodziła z ówczesnej Galicji (z Machowej koło Tarnowa), dlatego też scena IV dzieje się (nie dość ściśle) pod Lwowem. [przypis redakcyjny]

[54]
za nich — za ofiary procesu filareckiego. [przypis redakcyjny]

[55]
Te piosenki — i ten szczegół biograficzny Konrada zaczerpnął poeta z własnego życia; możemy się domyślać, że dziewczęta rozmawiają o pierwszym tomiku Poezji Mickiewicza. [przypis redakcyjny]

[56]
za liście splećmy… za róże… — (prowinc.) jak liście… jak róże. [przypis redakcyjny]

[57]
równianki — w jednym ze znaczeń prowinc: bukieciki kwiatków lub: wianki. [przypis redakcyjny]

[58]
kwiaty pamiątek — niezapominajki. [przypis redakcyjny]

[59]
wniście — wejście, wzejście. [przypis edytorski]

[60]
puszcze — tu: pustynie. [przypis edytorski]

[61]
do żelaznej bramy — więzienia fortecznego. [przypis redakcyjny]

[62]
w te jamy — w podziemia kopalń. [przypis redakcyjny]

[63]
Rakus — Austriak. [przypis redakcyjny]

[64]
Borus — Prusak. [przypis redakcyjny]

[65]
Wyrazy czyn, czynownik, często są tu użyte w znaczeniu rosyjskim, dla Litwinów tylko zrozumiałe. W Rosji, ażeby nie być chłopem albo kupcem, słowem, aby mieć przywilej uwalniający od kary knuta, trzeba wejść w służbę rządową i pozyskać tak nazwaną klasę albo czyn. Służba dzieli się na czternaście klas; potrzeba kilka lat służby dla przejścia z jednej klasy w drugą. Są przepisane czynownikom różne egzamina, podobne do formalności zachowujących się w hierarchii mandaryńskiej w Chinach, skąd, zdaje się, że ten wyraz Mogołowie do Rosji przenieśli, a Piotr Pierwszy znaczenie tego wyrazu odgadnął i całą instytucją w duchu prawdziwie chińskim rozwinął. Czynownik często nie jest urzędnikiem, czeka tylko urzędu i starać się oń ma prawo. Każda klasa albo czyn odpowiada pewnej randze wojskowej, i tak: doktor filozofii albo medycyny liczy się w klasie ósmej i ma stopień majora, czyli asesora kolleskiego; stopień kapitański ma frejlina, czyli panna dworu cesarskiego; biskup lub archirej jest jenerałem. Między czynownikami wyższymi i niższymi stosunki uległości i posłuszeństwa przestrzegają się z równą prawie ścisłością jak w wojsku. [przypis autorski]

[66]
Grand Contrôleur (franc.) — Wielki Kontroler, kontroler państwowy, jedna z najwyższych godności w dawnej rosyjskiej hierarchii rządowej. [przypis redakcyjny]

[67]
inwitacje — zaproszenia. [przypis redakcyjny]

[68]
domowi — domownicy. [przypis edytorski]

[69]
kreowany — mianowany. [przypis redakcyjny]

[70]
Diable! quelle corvée! — do diabła! co za pańszczyzna! — Tu i dalej słowa i zdania francuskie. [przypis redakcyjny]

[71]
la princesse — księżna. Chodzi o księżnę Zubow, kochankę Nowosilcowa. Z domu Walentynowiczówna, Polka, gorszyła Wilno swym życiem rozwiązłym i uchodziła powszechnie za kochankę Nowosilcowa i Bajkowa. [przypis redakcyjny]

[72]
en fait des dames — co do dam. [przypis redakcyjny]

[73]
imaginez-vous — wyobraź Pan sobie. [przypis redakcyjny]

[74]
przy supie — przy zupie. [przypis redakcyjny]

[75]
Je jure — przysięgam. [przypis redakcyjny]

[76]
à ma table (…) Figurez-vous — u stołu, z ich obcesową mową i tonem nieznośnym. Wyobraź Pan sobie. [przypis redakcyjny]

[77]
Que sais-je! — Czy ja wiem! [przypis redakcyjny]

[78]
dyskurs — rozmowa. [przypis redakcyjny]

[79]
Il y a de quoi — Jest z czego. [przypis redakcyjny]

[80]
w (…) Warszawę — rusycyzm. [przypis redakcyjny]

[81]
Monseigneur — Jaśnie Oświecony; mowa o w. ks. Konstantym. [przypis redakcyjny]

[82]
de revenir bientôt — abym powracał rychło. [przypis redakcyjny]

[83]
Je n'en puis plus — Nie mogę już dłużej. [przypis redakcyjny]

[84]
anagnosin (grec.) — rozpoznanie. Doktor posługuje się tu swą terminologią zawodową, medyczną. [przypis redakcyjny]

[85]
ce sont (…) accidents passagers — to są choroby lekkie, to są… przemijające przypadłości. [przypis redakcyjny]

[86]
signor Dottore (…) bona notte (wł.) — panie Doktorze! do widzenia, dobranoc. [przypis redakcyjny]

[87]
vous osez — pan się ośmiela. [przypis redakcyjny]

[88]
Stoi spisany jasno jak ukaz senacki. Przysłowiem stała się w Rosji ciemność ukazów senackich. Szczególnie ukazy sądowe, czyli wyroki, umyślnie tak bywają układane, aby je różnie tłumaczyć i stąd nową sprawę toczyć można było. Jest to interesem kancelarii senackich, ciągnących niezmierne zyski z procesów. [przypis autorski]

[89]
excusez — proszę wybaczyć. [przypis redakcyjny]

[90]
rejestr — tu: wykaz towarów pobranych na kredyt. [przypis redakcyjny]

[91]
voyez-vous — patrz pan. [przypis redakcyjny]

[92]
emisaryjusz klubów — wysłannik tajnych związków politycznych. [przypis redakcyjny]

[93]
Oh! cet incendiaire — O! ten podpalacz. [przypis redakcyjny]

[94]
Ce n'est pas ton affaire — To nie twoja sprawa. [przypis redakcyjny]

[95]
Eh bien? — A więc? [przypis redakcyjny]

[96]
Parions — Załóżmy się. [przypis redakcyjny]

[97]
Trois cents coups (…) de jacobin! — Trzysta kijów i żyje? Trzysta kijów! a to szelma! trzysta kijów i nie skonał! co za grzbiet jakobiński. [przypis redakcyjny]

[98]
la vertu cutanee (…) mon ami! — wytrzymałość skóry przewyższa wszystko… ma skórę jeszcze lepiej wygarbowaną. Nie pojmuję tego! ha!… mój przyjacielu! [przypis redakcyjny]

[99]
Un honnête soldat (…) Quel rebelle! — porządny żołnierz byłby od tego skonał dziesięć razy! Co za buntownik! [przypis redakcyjny]

[100]
un homme de bois — człowiek drewniany, niewrażliwy na ból. [przypis redakcyjny]

[101]
figurez-vous? — czy Pan może sobie wyobrazić? [przypis redakcyjny]

[102]
c'est juste — słusznie. [przypis redakcyjny]

[103]
Vous n'aimez pas (…) historique — Pan nie lubisz historii? ha, ha, satyryk powiedziałby, że boisz się stać historycznym (tzn. przejść do historii). [przypis redakcyjny]

[104]
Elle porte une lettre — Ona przynosi list. [przypis redakcyjny]

[105]
za nią pisał — pisał w jej sprawie, popierał ją pisemnie. [przypis edytorski]

[106]
La princesse peut-être — być może księżna. [przypis redakcyjny]

[107]
Avec quelle chaleur! — Z jakimż zapałem! [przypis redakcyjny]

[108]
mère de ce fripon — matka tego hultaja. [przypis redakcyjny]

[109]
Monsieur le Sénateur (…) de Herz… — Panie Senatorze! och! przeszkadzam Panu. Mają śpiewać chór z Don Juana, a potem koncert Herza… [przypis redakcyjny]

[110]
Herz! choeur! (…) mowa około serc — gra słów oparta na tym, że Herz po niem. znaczy serce, a franc. choeur (chór) wymawia się tak samo jak coeur — serce. [przypis redakcyjny]

[111]
Vous venez (…) des coeurs — Przychodzi Pani w sam raz, Pani tak piękna jak serce. Chwila czułości! istna ulewa serc! [przypis redakcyjny]

[112]
le grand-duc Michel — wielki książę Michał Pawłowicz, najmłodszy brat Aleksandra i Konstantego, nie odegrał roli historycznej. Znany raczej jako hulaka. Był wtedy z gwardią na Litwie; rzeczywiście lubił kalambury. [przypis redakcyjny]

[113]
ma foi — jako żywo. [przypis redakcyjny]

[114]
j'y suis — dans un moment — przyjdę tam — za chwilę. [przypis redakcyjny]

[115]
Faites-lui donc grâce! — Uczyńże jej Pan łaskę! [przypis redakcyjny]

[116]
Diable m'emporte — Niech mię diabeł porwie. [przypis redakcyjny]

[117]
c'est drôle — to zabawne. [przypis redakcyjny]

[118]
Eh bien — A więc. [przypis redakcyjny]

[119]
Est-il possible? — Czy to możliwe? [przypis redakcyjny]

[120]
w ambarasie — w zakłopotaniu. [przypis redakcyjny]

[121]
imaginez-vous — wyobraź Pani sobie. [przypis redakcyjny]

[122]
soyez tranquille — bądź Pani spokojna. [przypis redakcyjny]

[123]
adieu — żegnam. [przypis redakcyjny]

[124]
J'ysuis dans un moment — Za chwilę przyjdę. [przypis redakcyjny]

[125]
C'en est trop — To za wiele. [przypis redakcyjny]

[126]
powietrza użyje — Doktor i Pelikan doradzają, by Roliisonowi umożliwić samobójstwo; tę samą myśl poddawał mu szatan przez usta Konrada. [przypis redakcyjny]

[127]
ça mine la sante — to podkopuje zdrowie. [przypis redakcyjny]

[128]
fait la digestion — ułatwia trawienie. [przypis redakcyjny]

[129]
voir donner la question — przyglądać się torturowaniu. [przypis redakcyjny]

[130]
en prenant son café — pijąc kawę. [przypis redakcyjny]

[131]
auto-da-fé (port.) — palenie żywcem na stosie. [przypis redakcyjny]

[132]
avec un teint si délabré — z cerą tak zniszczoną. [przypis redakcyjny]

[133]
c'est beau — to pięknie. [przypis redakcyjny]

[134]
quelle figure! (…) l'air d'un poète — co za mina! on ma wygląd poety. [przypis redakcyjny]

[135]
un regard aussi bête — spojrzenie tak głupie. [przypis redakcyjny]

[136]
Que me (…) impossible — Co mi Pan mówisz, mój drogi…? niemożliwe! [przypis redakcyjny]

[137]
que je vous embrasse — niech cię uścisnę. [przypis redakcyjny]

[138]
écoutez — proszę posłuchać. [przypis redakcyjny]

[139]
trutynować — rozpatrywać, omawiać. [przypis redakcyjny]

[140]
indeks — tu: wskazówka zegarka. [przypis redakcyjny]

[141]
C'est indigne! — To się nie godzi! [przypis redakcyjny]

[142]
Vraiment, c'est un malheur — Naprawdę, to nieszczęście. [przypis redakcyjny]

[143]
Pardon (…) ma jeunesse! — Przepraszam, stokrotnie przepraszam, byłem bardzo zajęty. Co widzę, menuet? Doskonale ugrupowany! To mi przypomniało dni mojej młodości! [przypis redakcyjny]

[144]
Ce n'est qu'une surprise — To tylko niespodzianka. [przypis redakcyjny]

[145]
Est-ce vous (…) dieux! — Czy to Pani, moje bóstwo! Jakże lubię ten taniec, niespodzianka? Ach! bogowie! [przypis redakcyjny]

[146]
Vous danserez, j'espère — Pan zatańczy, spodziewam się. [przypis redakcyjny]

[147]
Certes, et de mon mieux — Oczywiście, najlepiej jak potrafię. [przypis redakcyjny]

[148]
Il crévera dans l'instant — On pęknie za chwilę. [przypis redakcyjny]

[149]
Kolleski Regestrator (do Sowietnika). Kolleski regestrator jest to jeden z najniższych czynów. Sowietników, czyli radców, różne są rodzaje i gatunki, jako to: radcy honorowi, kollescy, tajni, rzeczywiści. — Pewny dowcipny Rosjanin mawiał, iż Rzeczywisty Tajny Radca jest trojakim kłamstwem; bo nie radzi, nie wie o żadnej tajemnicy i często jest najniedorzeczniejszym stworzeniem. Mówiono raz o jakimś czynowniku i nazywano go dobrym człowiekiem. «Nazwij raczej dobrym chłopcem», odezwał się ów żartowniś. «Jak czynownik może być człowiekiem, póki jest tylko regestratorem? W Rosji, ażeby być człowiekiem, trzeba być przynajmniej radcą stanu». [przypis autorski]

[150]
Ta szuja — w staropolszczyźnie rzeczownik zbiorowy: motłoch. [przypis redakcyjny]

[151]
Ah! quelle beauté, quelle grâce! — Ach, co za piękność, co za wdzięk. [przypis redakcyjny]

[152]
turma (z niem.) — wieża, tu w znaczeniu: więzienie. [przypis redakcyjny]

[153]
Nam każą iść na bal. Zaproszenie urzędowe na bal jest w Rosji rozkazem; szczególniej jeśli bal daje się z okoliczności urodzin, imienin, zaślubin itd. cesarza lub osób familii panującej, albo też jakiego wielkiego urzędnika. W takich razach osoba podejrzana lub źle widziana od rządu, nie idąc na bal, naraża się na niemałe niebezpieczeństwo. Były przykłady w Rosji, że rodzina osób uwięzionych i wskazanych na szubienicę znajdowała się na balach u dworu. W Litwie Dybicz ciągnąc przeciwko Polakom, a Chrapowicki więżąc i tępiąc powstańców, zapraszali publiczność polską na bale i uroczystości zwycięskie. Takowe bale opisują się potem w gazetach jako dobrowolne wynurzenia się nieograniczonej miłości poddanych ku najlepszemu i najłaskawszemu z monarchów. [przypis autorski]

[154]
Mon Général, quelle chanson — Panie Generale, co za piosenka! [przypis redakcyjny]

[155]
Beranżer — Piotr Jan Béranger (1780–1857), postępowy poeta francuski, najbardziej wówczas popularny autor piosenek, w tym wielu satyrycznych, zwróconych przeciwko panującym i wyższej hierachii rządowej. [przypis redakcyjny]

[156]
Quel honneur (…) serviteur — Co za zaszczyt, co za szczęście! Ach, Panie Senatorze, jestem Pańskim uniżonym sługą. — Jest to refren satyrycznej piosenki Bérangera Le Sénateur. Jej treścią zachwyty głupiego męża, zadowolonego, że senator nadskakuje jego żonie, a jemu okazuje łaskawość. [przypis redakcyjny]

[157]
Général, ce sont (…) académicien — Panie Generale, czy to Pańskie słowa? — Tak jest. — Winszuję ich Panu. — Te kuplety są naprawdę bardzo ucieszne, co za ton satyryczny i zabawny! — Za pański niezrównany talent zrobiłbym Pana członkiem akademii. [przypis redakcyjny]

[158]
Va, va, je te coifferai bien — No, no, już ja ci przyprawię rogi. [przypis redakcyjny]

[159]
arrangez donc — uporządkuj Pan. [przypis redakcyjny]

[160]
mozgi — mózg; używanie tego wyrazu w l. mn. w znaczeniu l. poj. jest prowincjonalizmem. [przypis redakcyjny]

[161]
konduktor — piorunochron. [przypis redakcyjny]

[162]
c'est inconcevable! — to nie do pojęcia! [przypis redakcyjny]

[163]
c'est diable! — to sprawa diabelska! [przypis redakcyjny]

[164]
Voyez… voyez, quel oeil hagard — Patrz no… patrz, jaki błędny wzrok. [przypis redakcyjny]

[165]
un singulier hasard — szczególny przypadek. [przypis redakcyjny]

[166]
On aurait fort à dire — Wiele dałoby się powiedzieć. [przypis redakcyjny]

[167]
on dirait bien des choses — gadano by za wiele. [przypis redakcyjny]

[168]
Il bat la campagne — On bredzi. [przypis redakcyjny]
